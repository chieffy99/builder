<!DOCTYPE html>
<html lang="en">
<head>
    <meta charset="UTF-8">
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0">
    <title>Unit 14</title>
</head>
<body>

ชุดวิชา การจัดการความเสี่ยงและหลักการประกันภัย  

หน่วยที่ 14 การประกันวินาศภัยส่วนบุคคล  

 

ตอนที่  

14.1 แนวคิดเกี่ยวกับการประกันภัยส่วนบุคคล  

14.2 กรมธรรม์ประกันภัยสําหรับการประกันวินาศภัยส่วนบุคคล  

 

แนวคิด 

1. การประกันวินาศภัยส่วนบุคคลมีวัตถุประสงค์ที่จะคุ้มครองผู้เอาประกันภัยซึ่งเป็นบุคคล โดย มีกระบวนการในการเลือกซื้อกรมธรรม์ประกันภัยส่วนบุคคลอยู่ 5 ขั้นตอน ซึ่งในปัจจุบันมี ช่องทางการเลือกซื้ออยู่หลายทาง  

2. กรมธรรม์ประกันภัยส่วนบุคคล แบ่งออกได้เป็น 4 ประเภท ได้แก่ กรมธรรม์ประกันภัยที่ คุ้มครองชีวิตและร่างกายของบุคคล กรมธรรม์ประกันภัยที่คุ้มครองทรัพย์สินของบุคคล กรมธรรม์ประกันภัยที่คุ้มครองความรับผิดต่อบุคคลภายนอกของบุคคล และกรมธรรม์ประกัน ภัยที่คุ้มครองแบบผสมซึ่งเป็นกรมธรรม์ประกันภัยที่นําเอาความคุ้มครองต่อชีวิตและร่างกายของบุคคล ทรัพย์สิน และความรับผิดตามกฎหมายต่อบุคคลภายนอกมารวมกันอยู่ใน กรมธรรม์ฉบับเดียว  

 

  

ตอนที่ 14.1  

แนวคิดเกี่ยวกับการประกันภัยส่วนบุคคล  

 

หัวเรื่อง  

14.1.1 วัตถุประสงค์และวัตถุที่เอาประกันภัยของการประกันวินาศภัยส่วนบุคคล  

14.1.2 กระบวนการและช่องทางในการซื้อกรมธรรม์ประกันภัยส่วนบุคคล  

 

แนวคิด  

1. การประกันวินาศภัยส่วนบุคคลมีวัตถุประสงค์ที่จะคุ้มครองผู้เอาประกันภัยสําหรับ (1) ความสูญเสียหรือความเสียหายที่เกิดขึ้นต่อชีวิต ร่างกาย อนามัยของบุคคล (2) ความสูญเสียหรือความเสียหายที่เกิดขึ้นต่อทรัพย์สินของบุคคล และ (3) ความรับผิด ตามกฎหมายของผู้เอาประกันภัยต่อบุคคลภายนอก โดยมีวัตถุที่เอาประกันภัยเป็นชีวิต ร่างกาย ทรัพย์สิน สิทธิ หรือความรับผิดตามกฎหมายของผู้เอาประกันภัย  

2. กระบวนการในการเลือกซื้อกรมธรรม์ประกันภัยส่วนบุคคล มี 5 ขั้นตอน คือ 1) การรับรู้ ถึงความต้องการ/ปัญหาที่แท้จริงของผู้ซื้อเอง 2) การแสวงหาข้อมูล 3) การประเมิน ทางเลือก 4) การตัดสินใจซื้อ และ 5) พฤติกรรมหลังการซื้อ  

3. ในปัจจุบันมีช่องทางการซื้อกรมธรรม์ประกันภัยส่วนบุคคลอยู่หลายทาง ที่สําคัญได้แก่ การซื้อกับบริษัทประกันวินาศภัยโดยตรง การซื้อผ่านตัวแทนประกันวินาศภัย การซื้อ ผ่านนายหน้าประกันวินาศภัย และการซื้อผ่านธนาคารที่ทําหน้าที่เป็นนายหน้าประกัน วินาศภัย  

 

  

เรื่องที่ 14.1.1  

วัตถุประสงค์และวัตถุที่เอาประกันภัยของการประกันวินาศภัยส่วนบุคคล  

 

บุคคลที่ต้องการทําประกันภัยควรต้องเข้าใจก่อนว่า การทําประกันภัยไม่ได้ทําให้ความเสี่ยงภัย ของตนเองหมดไป โอกาสที่ไฟจะไหม้บ้านก็ยังคงมีอยู่หรือโอกาสที่จะเกิดอุบัติเหตุใดๆ ก็ยังคงมีอยู่ แต่ เมื่อมีประกันภัยแล้ว แม้ว่าเกิดวินาศภัยใดๆ ขึ้นก็ตาม หากกรมธรรม์ประกันภัยที่ซื้อไว้ให้ความคุ้มครอง วินาศภัยนั้น บุคคลนั้นก็จะได้รับการบรรเทาภาระความเสียหายทางการเงินไปส่วนหนึ่งมากหรือน้อยก็ขึ้นอยู่กับจํานวนเงินเอาประกันภัยหรือจํานวนเงินจํากัดความรับผิดที่ซื้อไว้  

บุคคลที่ตัดสินใจทําประกันภัยอาจมีเหตุผลส่วนตัวที่แตกต่างกัน เช่น  

1. เพื่อให้เป็นไปตามข้อกําหนดหรือระเบียบของสถาบันการเงินในกรณีที่บุคคลมีการกู้ยืมเงินจาก สถาบันการเงิน เช่น การกู้เงินซื้อบ้าน สถาบันการเงินต้องการให้มีหลักประกันก่อนว่าบ้านมีการเอาประกันภัย ไว้แล้ว โดยมีจํานวนเงินเอาประกันภัยเพียงพอที่จะคุ้มครองวงเงินที่กู้นั้น  

2. เพื่อให้เป็นไปตามกฎหมาย เช่น การซื้อการประกันภัยรถยนต์ภาคบังคับ  

3. เพื่อจัดการความเสี่ยงตามความรู้และจิตสํานึกที่บุคคลมี  

4. เพื่อคุ้มครองชีวิตความเป็นอยู่ของบุคคลในครอบครัว  

ดังนั้น ในเบื้องต้น บุคคลนั้นควรพิจารณาและทําความเข้าใจถึง (1) วัตถุประสงค์ของการประกัน วินาศภัยส่วนบุคคล และ (2) วัตถุที่เอาประกันภัยในการประกันภัยส่วนบุคคลก่อน เพื่อให้มีความรู้พื้นฐาน ในการเลือกซื้อกรมธรรม์ประกันภัยที่เหมาะสมต่อไป  

 

วัตถุประสงค์ของการประกันวินาศภัยส่วนบุคคล  

การประกันวินาศภัยส่วนบุคคลมีวัตถุประสงค์ที่จะบรรเทาภาระความเสียหายทางการเงินที่อาจจะเกิดขึ้นของบุคคลที่เป็นผู้เอาประกันภัยสําหรับ  

1. ความสูญเสียหรือความเสียหายที่เกิดขึ้นต่อชีวิต ร่างกาย อนามัย ของผู้เอาประกันภัยรวมถึง บุคคลในครอบครัวของผู้อาประกันภัย  

2. ทรัพย์สินที่ได้เอาประกันภัยไว้จากวินาศภัยต่างๆ ที่ได้รับความคุ้มครองจากกรมธรรม์ประกันภัย  

3. ความรับผิดตามกฎหมายของผู้เอาประกันภัยที่มีต่อบุคคลภายนอก  

การที่บุคคลได้รับอุบัติเหตุหรือจากเหตุการณ์ที่ได้รับความคุ้มครองภายใต้กรมธรรม์ประกันภัยซึ่งทําให้เกิดการบาดเจ็บ การเจ็บป่วย การสูญเสียอวัยวะที่สําคัญ ทุพพลภาพ หรือถึงกับเสียชีวิต แน่นอน ว่าบุคคลนั้นหรือสมาชิกในครอบครัวจะต้องประสบปัญหาทางการเงินบ้างไม่มากก็น้อย จากภาระทางการเงิน เพิ่มขึ้นจากการรักษาพยาบาล การไม่สามารถประกอบอาชีพต่อไปอีกได้ หรือขาดผู้ที่หาเลี้ยงครอบครัวไป การที่มีประกันภัยไว้ไม่ว่าจะเป็นการประกันภัยอุบัติเหตุส่วนบุคคล หรือการประกันภัยสุขภาพเป็นเครื่องมือ สําคัญที่จะลดภาระทางการเงินที่อาจเกิดขึ้นได้  

การที่ทรัพย์สินของผู้เอาประกันภัยได้รับความเสียหายหรือสูญหายจากอุบัติเหตุ เช่น ไฟไหม้ น้ําท่วม การโจรกรรม หรือรถยนต์เกิดอุบัติเหตุ บุคคลที่เป็นเจ้าของหรือมีกรรมสิทธิ์ในทรัพย์สินจะต้อง ประสบภาระทางการเงินในการซ่อมแซมบ้าน หรือสร้างบ้านใหม่ ซ่อมแซมรถยนต์ให้กลับสู่สภาพดี การที่มีประกันภัยไว้เพื่อคุ้มครองทรัพย์สิน ย่อมช่วยลดภาระทางการเงินของบุคคลได้  

การที่บุคคลไปกระทําการใดๆ ที่ทําให้เกิดความรับผิดตามกฎหมายต่อบุคคลอื่นซึ่งถือเป็นบุคคลภายนอกก็ต้องมีความรับผิดที่จะต้องชดใช้ค่าเสียหายให้แก่บุคคลภายนอก ดังที่ประมวลกฎหมายแพ่งและ พาณิชย์ มาตรา 420 บัญญัติไว้ว่า  

 

“ผู้ใดจงใจหรือประมาทเลินเล่อทําต่อบุคคลอื่นโดยผิดกฎหมายให้เขาเสียหายถึงแก่ชีวิตก็ดี แก่ร่างกายก็ดี อนามัยก็ดี เสรีภาพก็ดี ทรัพย์สินหรือสิทธิอย่างหนึ่งอย่างใดก็ดี ท่านว่าผู้นั้นทําละเมิดจําต้อง ใช้ค่าสินไหมทดแทนเพื่อการนั้น”  

 

แต่สําหรับการประกันวินาศภัยนั้นจะคุ้มครองเพียงเมื่อการละเมิดนั้นเกิดจากการประมาทเลินเล่อเท่านั้น ไม่รวมถึงการจงใจหรือเจตนา เช่น บุคคลขับรถยนต์โดยประมาทไปชนคนเดินถนนได้รับบาดเจ็บ กระถางต้นไม้บนระเบียงบ้านตกลงมาโดนหลังคารถยนต์ของบุคคลอื่นได้รับความเสียหาย ในกรณีดังกล่าว มานี้ การประกันวินาศภัยส่วนบุคคลจะชดใช้ค่าสินไหมทดแทนในนามของผู้เอาประกันภัยให้แก่บุคคลภายนอกหรือผู้รับประโยชน์  

 

วัตถุที่เอาประกันภัยในการประกันวินาศภัยส่วนบุคคล  

เมื่อกล่าวถึงวัตถุที่เอาประกันภัย (Subject Matter of Insurance) ในการประกันภัยสําหรับ บุคคลจะหมายถึง ชีวิต ร่างกาย ทรัพย์สิน สิทธิ หรือความรับผิดตามกฎหมายที่สามารถเอาประกันภัยได้ ซึ่งย่อมหมายถึงว่าบุคคลผู้เอาประกันภัยจะต้องมีส่วนได้เสีย (Insurable Interest) ในวัตถุที่เอาประกันภัย ดังกล่าวด้วย โดยหากมีวินาศภัยหรือมีเหตุการณ์ใดเกิดขึ้นทําให้วัตถุที่เอาประกันภัยได้รับความเสียหาย จะมีผลกระทบต่อผู้อาประกันภัย ทําให้ผู้เอาประกันภัยได้รับความเสียหาย แต่หากวินาศภัยหรือเหตุการณ์นั้น ไม่ทําให้ผู้เอาประกันภัยได้รับความเสียหาย ก็ถือว่าผู้เอาประกันภัยไม่มีส่วนได้เสียในวัตถุที่เอาประกันภัยนั้น กล่าวโดยสรุปก็คือ ผู้เอาประกันภัยต้องมีส่วนเกี่ยวข้องหรือมีความสัมพันธ์อย่างใดอย่างหนึ่งกับวัตถุที่ เอาประกันภัย โดยถ้ามีวินาศภัยเกิดขึ้นแก่วัตถุที่เอาประกันภัย ผู้เอาประกันภัยต้องได้รับความเสียหาย และความเสียหายนั้นต้องสามารถประมาณเป็นเงินได้  

อํานวย สุภเวชย์ ได้อธิบายไว้ในหนังสือ คําอธิบายประมวลกฎหมายแพ่งและพาณิชย์ ว่าด้วย ประกันภัย (หน้า 17) ว่า ความเกี่ยวข้องหรือความสัมพันธ์กับวัตถุที่เอาประกันภัยนั้นอาจเป็นความ เกี่ยวข้องในฐานะผู้ทรงสิทธิ์ เช่น เป็นเจ้าของกรรมสิทธิ์ หรือมีสิทธิครอบครอง เช่น ผู้เช่า ผู้รับฝาก ผู้รับ จํานํา เป็นต้น ซึ่งผู้ทรงสิทธิในฐานะผู้มีสิทธิครอบครองดังกล่าวจะต้องรับผิดชอบต่อเจ้าของทรัพย์ ถ้าหาก ทําให้ทรัพย์นั้นเสียหายหรือสูญหายโดยความผิดของตน การทรงสิทธิอาจเป็นทรัพยสิทธิ เช่น ภาระจํายอม สิทธิอาศัย สิทธิเก็บกิน เป็นต้น หรืออาจเป็นบุคคลสิทธิก็ได้ เช่น จัดการนอกสั่ง ลาภมิควรได้ ละเมิด เป็นต้น  

ในกรณีของการประกันวินาศภัยมีส่วนที่ให้ความคุ้มครองการเสียชีวิตของบุคคลด้วย จึงต้อง นําหลักพิจารณาส่วนได้เสียในสัญญาประกันชีวิตมาพิจารณาด้วย หลักดังกล่าวคือ บุคคลทุกคนย่อมมีส่วน ได้เสียในชีวิตของตนเองและโดยไม่มีขอบเขตจํากัด แต่ในการเอาประกันชีวิตบุคคลอื่น จะต้องพิจารณาว่า ผู้เอาประกันภัยมีความเกี่ยวข้องหรือมีความสัมพันธ์ถึงขนาดที่เรียกได้ว่า หากบุคคลคนนั้นถึงแก่มรณะจะเกิดผลกระทบทางจิตใจ หรือบุคคลนั้นมีส่วนสําคัญในการสร้างประโยชน์ทางการเงินให้แก่ผู้เอาประกันภัยจึงจะถือได้ว่าเป็นส่วนได้เสียที่อาจเอาประกันภัยได้  

ความสัมพันธ์ของบุคคลอาจมีได้หลายกรณี ได้แก่ ความสัมพันธ์ระหว่างสามีภรรยา ความสัมพันธ์ ระหว่างบิดามารดากับบุตร ความสัมพันธ์ฉันญาติที่มีการอุปการะเลี้ยงดูกัน ความสัมพันธ์ระหว่างนายจ้าง กับลูกจ้าง ความสัมพันธ์ระหว่างหุ้นส่วน ความสัมพันธ์ระหว่างเจ้าหนี้กับลูกหนี้ ดังนั้น ในการประกันภัย อุบัติเหตุส่วนบุคคล ดังนั้น บุคคลสามารถเอาประกันภัยชีวิตหรือร่างกายของตนเองได้ และยังสามารถเอา ประกันอุบัติเหตุส่วนบุคคลของผู้อื่นที่มีความสัมพันธ์ดังที่ได้กล่าวมาข้างต้นได้ด้วย  

ในทํานองเดียวกัน บุคคลสามารถเอาประกันภัยทรัพย์สินที่เป็นกรรมสิทธิของตน หรืออยู่ใน ความรับผิดชอบและการดูแลครอบครองของตนได้ เช่น นาย ก. ขอยืมรถยนต์จากนาย ข. มาใช้เป็นระยะ เวลา 2 เดือน นาย ก.ย่อมมีส่วนได้เสียในรถยนต์ของนาย ก. ในฐานะผู้ครอบครองที่จะนํารถยนต์ของ นาย ข. ไปทําประกันภัยได้ เพราะหากนาย ก. ขับรถยนต์ของนาย ข. ไปเกิดอุบัติเหตุขึ้นทําให้รถยนต์ของ นาย ข. เสียหาย นาย ก.ต้องรับผิดชอบต่อความเสียหายนั้น นอกจากนั้น - บุคคลสามารถเอาประกันภัยความ รับผิดตามกฎหมายของตนที่อาจจะเกิดขึ้นได้จากการกระทําโดยประมาทเลินเล่อต่อบุคคลอื่นและทําให้ผู้อื่นเสียหาย เช่น จากตัวอย่างเดียวกัน นาย ก. สามารถทําประกันภัยรถยนต์คุ้มครองความรับผิดตามกฎหมาย ต่อบุคคลภายนอกได้ในฐานะผู้ครอบครองและใช้รถยนต์  

 

กิจกรรม 14.1.1  

1. บุคคลธรรมดาอาจมีเหตุผลอะไรบ้างในการตัดสินใจซื้อประกันภัย  

2. วัตถุที่เอาประกันภัยในการประกันวินาศภัยส่วนบุคคลได้แก่อะไรบ้าง 

  

แนวตอบกิจกรรม 14.1.1  

1. บุคคลที่ตัดสินใจทําประกันภัยอาจมีเหตุผลส่วนตัวที่แตกต่างกัน เช่น  

1.1 เพื่อให้เป็นไปตามข้อกําหนดหรือระเบียบของสถาบันการเงินในกรณีที่บุคคลมีการกู้ยืม เงินจากสถาบันการเงิน เช่น การกู้เงินซื้อบ้าน สถาบันการเงินต้องการให้มีหลักประกันก่อนว่าบ้านมีการ เอาประกันภัยไว้แล้ว โดยมีวงเงินเพียงพอที่จะคุ้มครองวงเงินที่กู้นั้น  

1.2 เพื่อให้เป็นไปตามกฎหมาย เช่น การซื้อการประกันภัยรถยนต์ภาคบังคับ  

1.3 เพื่อจัดการความเสี่ยงตามความรู้และจิตสํานึกที่บุคคลมี  

1.4 เพื่อคุ้มครองชีวิตความเป็นอยู่ของบุคคลในครอบครัว  

2. วัตถุที่เอาประกันภัยในการประกันภัยส่วนบุคคล ได้แก่ ชีวิตหรือร่างกายของบุคคล ทรัพย์สิน ส่วนบุคคล และความรับผิดตามกฎหมายต่อบุคคลภายนอกของบุคคล  

 

 

เรื่องที่14.1.2  

กระบวนการและช่องทางในการซื้อกรมธรรม์ประกันภัยส่วนบุคคล  

 

เมื่อบุคคลได้ทราบความต้องการของตนและมีวัตถุประสงค์ที่ชัดเจนในการเสาะหากรมธรรม์ประกันภัย ส่วนบุคคลที่เหมาะสมแล้ว ก็ควรทราบถึงกระบวนการและช่องทางต่างๆ ในการซื้อกรมธรรม์ประกันภัย ส่วนบุคคลต่อไป  

กระบวนการในการซื้อกรมธรรม์ประกันภัยส่วนบุคคล  

กระบวนการในการเลือกซื้อกรมธรรม์ประกันภัยส่วนบุคคลไม่มีความแตกต่างจากการเลือกซื้อ ผลิตภัณฑ์สินค้าหรือการบริการอื่นๆ มากนัก อาจใช้แนวทางการตัดสินใจซื้อที่ ฟิลลิป คอตเลอร์แนะนําไว้ (Philip Kotler, 1988, p. 194) 5 ขั้นตอนดังต่อไปนี้  

1. การรับรู้ถึงความต้องการ/ปัญหา ผู้ซื้อควรจะตระหนักถึงความต้องการที่แท้จริงหรือปัญหา ของตนก่อน เพราะผลิตภัณฑ์ประกันวินาศภัยมีหลากหลายและเหมาะสมกับความต้องการที่แตกต่างกัน ความต้องการพื้นฐานในการซื้อผลิตภัณฑ์ประกันภัยของบุคคลนั้น อาจสรุปรวมได้ว่ามีอยู่ 2 ประการ คือ การปฏิบัติตามกฎหมายหรือข้อกําหนด และการบรรเทาภาระทางการเงินสําหรับตนเองและครอบครัว  

การปฏิบัติตามกฎหมายหรือข้อกําหนดในที่นี้ หมายถึง การที่บุคคลเห็นความจําเป็นในการซื้อ ผลิตภัณฑ์ประกันภัยเท่าที่กฎหมายบังคับให้ต้องซื้อเท่านั้น ซึ่งในปัจจุบัน สําหรับการประกันภัยส่วนบุคคล ที่กฎหมายบังคับและเป็นที่นิยมกันนั้นมีเพียงผลิตภัณฑ์เดียว คือ การประกันภัยรถยนต์ภาคบังคับเท่านั้นเป็นการซื้อเพื่อที่จะนําเอาส่วนท้ายของกรมธรรม์ประกันภัยไปแสดงต่อสํานักงานขนส่งทางบกในการต่อภาษีรถยนต์ประจําปี อีกประการหนึ่ง บุคคลอาจจําเป็นต้องทําประกันภัยทรัพย์สินของตนเองเพราะมีภาระ เงินกู้ผูกพันอยู่กับสถาบันการเงินก็ได้  

ส่วนการบรรเทาภาระทางการเงินสําหรับตนเองและครอบครัว หมายถึง การที่บุคคลตระหนักถึง ความจําเป็นของการซื้อผลิตภัณฑ์ประกันภัยที่ให้ความคุ้มครองตามที่ตนเองต้องการ โดยมีวัตถุประสงค์ ที่จะให้เกิดความมั่นคงและปลอดภัยในชีวิตและทรัพย์สินและมั่นใจได้ว่า หากเกิดวินาศภัยหรือเกิดความ รับผิดตามกฎหมายขึ้น ตนเองจะยังสามารถดําเนินชีวิตต่อไปได้โดยไม่ประสบกับภาวะคับขันทางการเงิน อาจกล่าวได้ว่า โดยทั่วไปแล้ว ผู้ซื้อการประกันวินาศภัยย่อมมีความต้องการที่จะโอนความเสี่ยงในวินาศภัย ที่อาจจะเกิดขึ้นต่อตนเอง หรือทรัพย์สิน หรือต่อบุคคลอื่นจากความประมาทของตนไปให้ผู้รับประกันภัย และย่อมต้องการความมั่นใจว่า เมื่อเกิดวินาศภัยที่ได้รับความคุ้มครองขึ้นแล้วตามสัญญาประกันภัย ผู้รับ ประกันภัยจะชดใช้ค่าสินไหมทดแทนให้ตามสัญญาประกันภัย  

สําหรับการตระหนักถึงปัญหานั้น ในที่นี้ก็คือเรื่องความเสี่ยง สําหรับบุคคลธรรมดาที่ตระหนักถึง ความจําเป็นของการมีประกันภัยและต้องการซื้อการประกันวินาศภัย ข้อแนะนําก็คือ การพิจารณาว่า ตน มีโอกาสเสี่ยงภัยอะไรบ้าง และหากเกิดวินาศภัยขึ้นแล้ว ตนสามารถรับความเสี่ยงได้ด้วยตนเองหรือไม่ และมากน้อยเท่าใด การพิจารณาโอกาสเสี่ยงภัยนั้นจําเป็นต้องครอบคลุมทุกด้าน กล่าวคือ ความเสี่ยงภัย ที่จะเกิดขึ้นต่อชีวิตและทรัพย์สินทุกประเภทจะทําให้เกิดความสูญเสียหรือเสียหายอะไรบ้างและเป็นจํานวน เงินเท่าใดและจะทําให้เกิดผลอย่างไรต่อไปในอนาคต ต่อจากนั้น จึงเลือกความคุ้มครองและแบบกรมธรรม์ ประกันภัยที่เห็นว่าเหมาะสม อย่างไรก็ตาม อาจเป็นไปไม่ได้ที่บุคคลจะซื้อการประกันภัยครบทุกประเภท ตามที่ต้องการเนื่องจากจะเกิดเป็นภาระอย่างมากในการจ่ายเบี้ยประกันภัยในแต่ละปี ก็จําเป็นต้องเลือกซื้อการประกันภัยที่มีความจําเป็นที่สุด  

2. การแสวงหาข้อมูล เมื่อผู้ซื้อตระหนักถึงความต้องการหรือปัญหาที่จําเป็นต้องซื้อกรมธรรม์ ประกันภัยแล้ว ลําดับต่อไป ผู้ซื้อก็ต้องแสวงหาข้อมูลเพื่อใช้ประกอบการตัดสินใจจากแหล่งต่างๆ เช่น จาก สื่อโฆษณา จากพนักงานขาย จากแวดวงคนรู้จัก ญาติสนิทมิตรสหาย เว็บไซต์ของบริษัทประกันวินาศภัย หรือหน่วยงานที่กํากับและส่งเสริมธุรกิจประกันภัย เพื่อหาความรู้และทําการเปรียบเทียบผลิตภัณฑ์ประกันภัย กับความต้องการของตนเอง สําหรับบุคคลธรรมดา การแสวงหาข้อมูลจะเกี่ยวข้องกับวัตถุที่เอาประกันภัย 3 เรื่องด้วยกัน คือ ชีวิตและร่างกายของบุคคล ทรัพย์สิน และความรับผิดตามกฎหมาย โดยข้อมูลที่ต้องการ ควรเป็นเรื่องของประเภทกรมธรรม์ประกันภัยที่เหมาะสมและบริษัทประกันภัยที่สามารถจัดหากรมธรรม์ประกันวินาศภัยตามที่ต้องการได้  

3. การประเมินทางเลือก หลังจากได้ข้อมูลตามที่ต้องการแล้ว ผู้ซื้อก็ควรประเมินทางเลือกที่ เหมาะสมที่สุดโดยเปรียบเทียบข้อมูลที่ได้รับมา ในการประเมินนี้ ผู้ซื้อจําเป็นต้องกําหนดเกณฑ์ที่จะใช้ใน การประเมินซึ่งเกณฑ์นี้ย่อมขึ้นอยู่กับผู้ซื้อแต่ละคน เช่น ผู้ซื้อบางรายอาจให้ความสําคัญต่อชื่อเสียงและ ความมั่นคงทางการเงินของบริษัทประกันภัย แต่ผู้ซื้อบางรายอาจให้ความสําคัญด้านคุณสมบัติและ ประโยชน์ของกรมธรรม์ประกันภัย เช่น ความคุ้มครอง หรือจํานวนเงินเอาประกันภัยที่สูง ในขณะที่ผู้ซื้อ บางรายให้ความสําคัญด้านราคาเบี้ยประกันภัย การผ่อนชําระเบี้ยประกันภัยได้ หรืออาจมองไปถึงการให้ บริการด้านการชดใช้ค่าสินไหมทดแทนก็ได้  

มีข้อสังเกตว่ากรมธรรม์ประกันภัยบางประเภทนั้น สามารถให้ความ คุ้มครองครอบคลุมความเสี่ยงภัยหลายอย่างได้ในกรมธรรม์ประกันภัยฉบับเดียว เช่น กรมธรรม์ประกันภัย เจ้าบ้าน แต่ทั้งนี้ ขึ้นอยู่กับแบบแผนความคุ้มครองที่แตกต่างกันของกรมธรรม์ประกันภัยของแต่ละบริษัท ประกันภัยด้วย  

ในการเลือกซื้อกรมธรรม์การประกันภัยได้อย่างเหมาะสม แน่นอนที่สุด ปัจจัยสําคัญปัจจัยหนึ่ง ที่ ต้องคํานึงถึงคือสถานะการเงินหรือความสามารถในการชําระเบี้ยประกันภัยมีเพียงพอหรือไม่ หากบุคคล ไม่มีรายได้หรือมีรายได้ต่ํา การซื้อประกันภัยไม่ว่าประเภทใดก็อาจเป็นไปไม่ได้เลย แต่หากบุคคลมีรายได้ เพียงพอที่จะซื้อประกันภัย ก็ต้องสํารวจความต้องการที่แท้จริงของตนเองและอาจต้องพิจารณาจัดลําดับความสําคัญของผลิตภัณฑ์ประกันภัยที่ตนจะเลือกซื้อนั้น เนื่องจากผลิตภัณฑ์ประกันวินาศภัยส่วนบุคคลมีหลากหลายและเหมาะสมกับความต้องการที่แตกต่างกันและมีระดับของเบี้ยประกันภัยแตกต่างกัน  

ในที่นี้จะยกตัวอย่างการระบุความต้องการกรมธรรม์ประกันภัยรถยนต์เป็นการเฉพาะเนื่องจาก กรมธรรม์ประกันภัยรถยนต์มีหลายประเภทที่ตอบสนองความต้องการที่แตกต่างกัน ตามลําดับ ดังนี้  

1) บุคคลผู้ใช้รถยนต์ที่ต้องการเพียงปฏิบัติตามกฎหมายเท่านั้น ความต้องการขั้นต้นก็คือ การมีหลักฐานไปใช้ในการเสียภาษีรถยนต์ประจําปี หรืออาจด้วยความรู้สึกที่ว่าหากเกิดอุบัติเหตุในการใช้รถยนต์ขึ้น ตนเองมีฐานะการเงินดีพอที่จะสามารถชดใช้ค่าเสียหายให้แก่บุคคลภายนอกได้ หรือแม้กระทั่งสามารถจ่ายค่าซ่อมแซมรถยนต์ที่เสียหายของตนเองได้ ก็อาจเลือกซื้อกรมธรรม์ประกันภัยรถยนต์ภาคบังคับเพียงฉบับเดียว  

2) บุคคลผู้ใช้รถยนต์ที่เห็นว่าการมีกรมธรรม์ประกันภัยรถยนต์ภาคบังคับเพียงฉบับเดียว ไม่เป็นการเพียงพอ เพราะกรมธรรม์ประกันภัยดังกล่าวไม่ได้คุ้มครองความรับผิดต่อความเสียหายของ ทรัพย์สินของบุคคลอื่น จึงต้องการซื้อกรมธรรม์ประกันภัยรถยนต์ภาคสมัครใจแบบคุ้มครองความรับผิดต่อทรัพย์สินของบุคคลภายนอกเพิ่มขึ้นมาอีกหนึ่งฉบับ  

3) บุคคลผู้ใช้รถยนต์อาจเห็นว่าการมีกรมธรรม์ประกันภัยรถยนต์ภาคบังคับและกรมธรรม์ประกันภัยรถยนต์คุ้มครองความรับผิดต่อทรัพย์สินของบุคคลภายนอกก็ยังไม่เพียงพอ เพราะจํานวนเงิน ที่คุ้มครองต่ําเกินไป หากเกิดอุบัติเหตุที่มีค่าเสียหายสูง ตนเองอาจต้องมีภาระในการจ่ายค่าเสียหายเอง ในส่วนที่เกิน จึงต้องการซื้อกรมธรรม์ประกันภัยรถยนต์ประเภทที่สามแทนกรมธรรม์ประกันภัยรถยนต์แบบคุ้มครองความรับผิดต่อทรัพย์สินของบุคคลภายนอก  

4) บุคคลผู้ใช้รถยนต์อาจเห็นว่าการมีกรมธรรม์ประกันภัยรถยนต์ประเภทสามนั้นไม่เพียงพอเพราะไม่ได้คุ้มครองความเสียหายหรือสูญหายต่อรถยนต์ของตนเองเลย หากรถยนต์ถูกโจรกรรม จะเป็น ภาระทางการเงินของตนที่จะต้องซื้อรถยนต์คันใหม่ จึงต้องการซื้อกรมธรรม์ประกันภัยรถยนต์ภาคสมัครใจประเภทสอง  

5) บุคคลผู้ใช้รถยนต์อาจเห็นว่าการมีกรมธรรม์ประกันภัยรถยนต์ประเภทสามนั้นไม่เพียงพอเพราะไม่ได้คุ้มครองความเสียหายต่อรถยนต์ของตนเลย หากเกิดอุบัติเหตุชนกับรถยนต์คันอื่น ก็จะเป็น เพื่อให้คุ้มครองความเสียหายภาระทางการเงินของตน จึงต้องการซื้อกรมธรรม์ประกันภัยประเภทสามพลัสต่อรถยนต์ของตนเองในกรณีเกิดอุบัติเหตุชนกับรถยนต์ด้วยกัน  

6) บุคคลผู้ใช้รถยนต์อาจเห็นว่าการมีกรมธรรม์ประกันภัยรถยนต์ประเภทสองนั้นไม่เป็นการเพียงพอ เพราะกรมธรรม์ประกันภัยไม่คุ้มครองกรณีรถยนต์ชนกันกับรถยนต์คันอื่น จึงต้องการซื้อกรมธรรม์ ประกันภัยประเภทสองพลัส เพื่อให้มีความคุ้มครองความเสียหายต่อรถยนต์ของตนกรณีที่เกิดอุบัติเหตุชน กับรถยนต์คันอื่นเพิ่มขึ้นจากรถยนต์ถูกโจรกรรม  

7) บุคคลผู้ใช้รถยนต์อาจเห็นว่าการมีกรมธรรม์ประกันภัยรถยนต์ที่มีความคุ้มครองครบถ้วนที่สุดนั้นย่อมเป็นการดีที่สุดและตนมีความสามารถพอที่จะจ่ายเบี้ยประกันภัยได้ จึงต้องการซื้อกรมธรรม์ประกันภัยรถยนต์ประเภทหนึ่ง  

บุคคลที่ต้องการซื้อกรมธรรม์ประกันภัยรถยนต์ภาคสมัครใจประเภทใดประเภทหนึ่งดังยกตัวอย่าง มาข้างต้น อาจมีความต้องการซื้อความคุ้มครองเพิ่มเติมในขณะที่ตนขับขี่รถยนต์และคุ้มครองผู้โดยสาร ในรถยนต์ของตนด้วย เช่น การประกันภัยอุบัติเหตุส่วนบุคคล การประกันภัยค่ารักษาพยาบาล หรือ การประกันตัวผู้ขับขี่ด้วยก็ได้  

จะเห็นได้ว่าเมื่อระบุความต้องการได้แล้ว ขั้นตอนต่อไปก็คือ การพิจารณากรมธรรม์ประกันภัย ประเภทต่างๆ ว่ามีความคุ้มครองตรงตามความต้องการหรือไม่ ขั้นตอนนี้เป็นขั้นตอนที่บุคคลทั่วไปอาจทําได้ยาก เพราะไม่มีความรู้อย่างเพียงพอในการวิเคราะห์ความคุ้มครองของกรมธรรม์ประกันภัยแต่ละ ประเภท แม้ว่าในปัจจุบัน ข้อมูลเรื่องการประกันภัยจะมีการเผยแพร่มากขึ้นทั้งจากบริษัทประกันวินาศภัยเอง และจากหน่วยงานกํากับดูแล (สํานักงาน คปภ.) ก็ตาม  

กรมธรรม์ประกันวินาศภัยส่วนบุคคลที่อาจจะง่ายต่อการทําความเข้าใจของผู้ซื้อ และหาซื้อได้ผ่าน ทางช่องทางการจําหน่ายหลายช่องทาง เช่น ติดต่อซื้อกับบริษัทประกันวินาศภัยโดยตรงทางโทรศัพท์ หรือ ทางเว็บไซต์ หรือซื้อผ่านธนาคาร มีหลายกรมธรรม์ เช่น กรมธรรม์ประกันอัคคีภัยสําหรับบ้านอยู่อาศัย กรมธรรม์ประกันภัยเจ้าบ้าน กรมธรรม์ประกันภัยอุบัติเหตุส่วนบุคคล กรมธรรม์ประกันภัยอุบัติเหตุ เดินทาง และกรมธรรม์ประกันภัยมะเร็ง เป็นต้น กรมธรรม์เหล่านี้ มักมีข้อความแสดงถึงความคุ้มครอง ข้อยกเว้น และเงื่อนไขที่ง่ายต่อการทําความเข้าใจทั้งของผู้ขายและผู้ซื้อ  

นอกจากการพิจารณาถึงความคุ้มครองของกรมธรรม์ประกันภัยที่เหมาะสมกับความต้องการแล้ว ผู้ซื้อประกันภัยยังควรพิจารณาถึงปัจจัยอื่นๆ อีก เช่น เบี้ยประกันภัย ความมั่นคงและการบริการของบริษัทประกันวินาศภัยด้วย  

ในเรื่องของเบี้ยประกันภัย โดยทั่วไป อาจเป็นการยากที่ผู้ซื้อประกันภัยจะทราบได้ว่าเบี้ยประกันภัย ที่ตนเองได้รับการเสนอจากบริษัทประกันวินาศภัยนั้นเหมาะสมหรือไม่ ตามปกตินั้น ผู้ซื้อประกันภัยอาจจะเปรียบเทียบเบี้ยประกันภัยจากบริษัทประกันวินาศภัยหลายรายสําหรับการประกันภัยประเภทเดียวกันแต่เบี้ยประกันภัยที่เท่ากันนั้นไม่ได้หมายความว่าความคุ้มครองจะเหมือนกันไปด้วย นอกจากนั้น สําหรับ การประกันภัยประเภทหนึ่งๆ ที่มีความคุ้มครองเหมือนกัน อาจจะมีจํานวนเงินเอาประกันภัยหรือจํานวน เงินจํากัดความรับผิดที่แตกต่างกันได้ ซึ่งทําให้กรมธรรม์ประกันภัยที่มีอัตราเบี้ยประกันภัยที่ต่ํากว่าจะมี จํานวนเงินที่ผู้รับประกันภัยต้องรับผิดต่ํากว่าได้  

สวนการพิจารณาถึงความมั่นคงของบริษัทประกันวินาศภัยเพื่อให้มั่นใจได้ว่า หากเกิดวินาศภัยขึ้น  

บริษัทจะชดใช้ค่าสินไหมทดแทนแก่ผู้เอาประกันภัยได้ การพิจารณาความมั่นคงของผู้รับประกันภัยนั้นสามารถพิจารณาได้จากฐานะการเงินโดยตรวจสอบได้จากเว็บไซต์ของสํานักงานคณะกรรมการกํากับและ ส่งเสริมการประกอบธุรกิจประกันภัยหรือสมาคมประกันวินาศภัยไทยซึ่งมีการเผยแพร่ข้อมูลฐานะการเงินของบริษัทประกันภัยแก่ประชาชนอยู่แล้ว หรือผู้ซื้ออาจจะตรวจสอบได้จากบริษัทประกันวินาศภัยโดยตรงซึ่งหลายบริษัทจะมีการนําข้อมูลเผยแพร่ในเว็บไซต์ของบริษัทเอง  

ในการพิจารณาการบริการของบริษัทประกันวินาศภัยนั้น ผู้เอาประกันภัยส่วนใหญ่จะให้น้ําหนัก ต่อการบริการด้านการชดใช้ค่าสินไหมทดแทนมากกว่าด้านอื่น ดังนั้น นอกจากข้อมูลที่สํานักงานคณะกรรมการกํากับและส่งเสริมการประกอบธุรกิจประกันภัยเปิดเผยต่อสาธารณะแล้วว่ามีบริษัทใดบ้างที่ถูกลงโทษข้อหาประวิงการชดใช้ค่าสินไหมทดแทน หรือในยุคที่ข้อมูลมีการเผยแพร่กันทางสื่อสังคม (Social Media) กันแบบเปิดเผย อาจทําให้ผู้ซื้อทราบได้ด้วยตนเอง บางกรณี ผู้ซื้อมักเลือกทําประกันภัย ผ่านนายหน้าประกันวินาศภัยเนื่องจากเห็นว่าจะได้รับความช่วยเหลือในการบริการด้านสินไหมทดแทนได้ดีกว่าการทําประกันภัยโดยตรงกับบริษัทประกันวินาศภัย  

4. การตัดสินใจซื้อ หลังจากที่ผู้ซื้อได้ประเมินทางเลือกแล้ว ก็มาสู่ขั้นตอนของการตัดสินใจซื้อ ในขั้นตอนนี้ แม้ว่าผู้ซื้อจะได้จัดลําดับทางเลือกไว้แล้วก็ตาม แต่การที่จะซื้อกรมธรรม์ประกันภัยตามที่ตั้งใจ ไว้อาจจะมีอุปสรรคจากสาเหตุ 2 ประการ คือ (1) ทัศนคติของบุคคลอื่น และ (2) สถานการณ์ที่เกิดโดย ไม่ได้คาดหมาย ฟิลลิป คอตเลอร์อธิบายว่า สาเหตุประการแรกนั้นอาจเกิดได้จากการที่ผู้ซื้อมีโอกาสปรึกษา หารือกับบุคคลอื่นซึ่งเผอิญมีทัศนคติที่เป็นลบต่อทางเลือกของผู้ซื้อ หรืออาจเป็นเพราะผู้ซื้อมีความโน้มเอียง  

ที่จะเชื่อบุคคลอื่นอยู่แล้ว ส่วนสาเหตุประการที่สองอาจเกิดจากผู้ขายที่ผู้ซื้อหารือไว้ลาออกไปจากบริษัท หรือบริษัทประกันวินาศภัยแห่งนั้นเพิ่มเบี้ยประกันภัยขึ้นมา หรือครอบครัวมีเรื่องฉุกเฉินต้องใช้เงินจํานวนหนึ่งพอดี  

5. พฤติกรรมหลังการซื้อ หลังจากที่ผู้ซื้อได้ซื้อกรมธรรม์ประกันภัยไปแล้วก็จะมีความมุ่งหวังที่จะได้รับการบริการหลังการซื้อที่ดีรวมไปถึงการบริการด้านการชดใช้ค่าสินไหมทดแทนด้วย หากผู้ซื้อซึ่งได้กลายมาเป็นลูกค้าของบริษัทประกันวินาศภัยเรียบร้อยแล้วพบว่าการบริการของบริษัทดีมากเป็นที่ น่าพอใจ ลูกค้าก็จะเกิดการซื้อเพิ่มหรือซื้อซ้ํา (ต่ออายุกรมธรรม์ประกันภัย) ได้ง่าย หรือบอกต่อไป แต่ หากลูกค้าได้รับการบริการหลังการซื้อที่ต่ํากว่าที่คาดหวังไว้ ลูกค้าก็จะไม่ต่ออายุกรมธรรม์ประกันภัยและ เปลี่ยนไปใช้บริการของบริษัทประกันวินาศภัยแห่งอื่น และมีการบอกต่อไปยังผู้ซื้อรายอื่นด้วยช่องทางการซื้อกรมธรรม์ประกันภัยส่วนบุคคล  

ในการติดต่อซื้อกรมธรรม์ประกันภัยสําหรับการประกันภัยส่วนบุคคล ผู้ซื้อควรทราบถึงช่องทางการขายของธุรกิจประกันวินาศภัยในปัจจุบันว่ามีช่องทางใดบ้างที่เหมาะสมกับตนเองจากประกาศ คณะกรรมการกํากับและส่งเสริมการประกอบธุรกิจประกันภัยเรื่อง กําหนดหลักเกณฑ์ วิธีการออก การเสนอขายกรมธรรม์ประกันภัยของบริษัทประกันวินาศภัย และการปฏิบัติหน้าที่ของตัวแทนประกัน วินาศภัย นายหน้าประกันวินาศภัย และธนาคาร พ.ศ. 2561 ลงวันที่ 13 พฤศจิกายน พ.ศ. 2561 ระบุ ความว่า บริษัทประกันวินาศภัยสามารถเสนอขายกรมธรรม์ประกันภัยได้ดังต่อไปนี้  

(1) การเสนอขายกรมธรรม์ประกันภัยโดยพบพนักงานหรือลูกจ้างของบริษัท  

(2) การเสนอขายกรมธรรม์ประกันภัยโดยตัวแทนประกันวินาศภัย  

(3) การเสนอขายกรมธรรม์ประกันภัยโดยนายหน้าประกันวินาศภัย  

(4) การเสนอขายกรมธรรม์ประกันภัยผ่านทางโทรศัพท์ (ตัวแทน นายหน้า ธนาคาร)  

(5) การเสนอขายกรมธรรม์ประกันภัยผ่านทางธนาคาร  

(6) การเสนอขายกรมธรรม์ประกันภัยผ่านทางไปรษณีย์ บริษัท ตัวแทน นายหน้า ธนาคาร  

(7) การเสนอขายกรมธรรม์ประกันภัยผ่านทางอิเล็กทรอนิกส์  

(8) การเสนอขายกรมธรรม์ประกันภัยโดยวิธีอื่น 

อย่างไรก็ตาม จากรายงานช่องทางการขาย (Distribution Channel Report) ในหน้าสถิติประกัน วินาศภัยของสํานักงานกํากับและส่งเสริมการประกอบธุรกิจประกันภัย (สํานักงาน คปภ.) มีการจําแนก ช่องทางการขายทั้งหมดออกเป็น 9 ช่องทาง ดังนี้  

1. ตัวแทนประกันวินาศภัย (Agent)  

2. นายหน้าประกันวินาศภัย (Broker)  

3. ธนาคาร (Bank)  

4. ไปรษณีย์ (Direct Mail)  

5. ทางโทรศัพท์ (Tele Marketing)  

6. ลูกค้าติดต่อโดยตรงกับบริษัท (Walk-in)  

7. ผ่านองค์กร (Worksite)  

8. ขายผ่านอินเทอร์เน็ต (Internet)  

9. ช่องทางอื่น (Others)  

เมื่อพิจารณาจากทั้งประกาศและรายงานข้างต้นรวมกันแล้ว อาจแบ่งช่องทางการขายผลิตภัณฑ์ ประกันวินาศภัยออกได้เป็น 4 ช่องทางใหญ่ๆ คือ  

(1) ช่องทางการขายโดยบริษัทโดยตรง ซึ่งอาจเป็นพนักงานหรือลูกจ้างของบริษัทที่ลูกค้า เข้ามาติดต่อ รวมถึงช่องทางการขายผ่านองค์กร การขายผ่านทางไปรษณีย์ การขายผ่านทางโทรศัพท์ และการขายผ่านอินเทอร์เน็ต  

(2) ช่องทางการขายผ่านตัวแทนประกันวินาศภัย ซึ่งหมายถึงตัวแทนประกันวินาศภัยตาม กฎหมายว่าด้วยประกันวินาศภัย การขายผ่านช่องทางนี้ ตัวแทนประกันวินาศภัยสามารถทําได้ทั้งการขาย ทางไปรษณีย์ การขายทางโทรศัพท์ และการขายผ่านอินเทอร์เน็ต  

(3) ช่องทางการขายผ่านนายหน้าประกันวินาศภัย ซึ่งหมายถึงนายหน้าประกันวินาศภัย ตามกฎหมายว่าด้วยประกันวินาศภัย การขายผ่านช่องทางนี้ นายหน้าประกันวินาศภัยสามารถทําได้ทั้ง การขายทางไปรษณีย์ การขายทางโทรศัพท์ และการขายผ่านอินเทอร์เน็ต  

(4) ช่องทางการขายผ่านธนาคาร ซึ่งหมายถึงธนาคารที่ได้รับใบอนุญาตเป็นนายหน้า ประกันวินาศภัยตามกฎหมายว่าด้วยประกันวินาศภัย การขายผ่านช่องทางนี้ ธนาคารสามารถทําได้ทั้ง การขายทางไปรษณีย์ การขายทางโทรศัพท์ และการขายผ่านอินเทอร์เน็ตช่อง 

ทางการขายที่มีจํานวนผู้เอาประกันภัยและจํานวนกรมธรรม์ประกันภัยมากที่สุด 3 อันดับแรก และธนาคาร ณ สิ้นเดือนพฤศจิกายน พ.ศ. 2562 ได้แก่ นายหน้าประกันวินาศภัย ตัวแทนประกันวินาศภัย ตามลําดับ ส่วนช่องทางการขายทางไปรษณีย์และลูกค้าติดต่อโดยตรงกับบริษัทมีจํานวนใกล้เคียงกัน  

สําหรับบุคคลที่มีธุรกรรมการกู้ยืมเงินจากสถาบันการเงินเพื่อซื้อนําไปลงทุนหรือซื้อทรัพย์สินนั้นโดยส่วนใหญ่แล้ว สถาบันการเงินจะเป็นผู้จัดประกันภัยให้เพื่อเป็นหลักประกันการกู้ยืมเงินอยู่แล้วโดยเฉพาะในปีแรกซึ่งผู้ซื้อไม่มีสิทธิเลือกบริษัทประกันภัยหรืออาจจะมีก็เพียงจากรายชื่อบริษัทประกันวินาศภัยไม่กี่รายที่เป็นพันธมิตรกับสถาบันการเงินนั้นๆ  

ส่วนผู้ซื้อประกันภัยทั่วไปสามารถเลือกซื้อประกันภัยได้จากช่องทางหลักต่อไปนี้  

1. การซื้อกับบริษัทประกันวินาศภัยโดยตรง ในปัจจุบัน บริษัทประกันวินาศภัยหลายแห่งเปิด ช่องทางการขายประกันวินาศภัยเพิ่มมากขึ้นกว่าในอดีต โดยผู้ที่มีความประสงค์จะซื้อประกันวินาศภัย สามารถติดต่อโดยตรงกับเจ้าหน้าที่ของบริษัททั้งที่สํานักงานใหญ่หรือสาขา นอกจากการไปติดต่อที่บริษัท ประกันวินาศภัยโดยตรงแล้ว ด้วยวิวัฒนาการทางด้านเทคโนโลยี บริษัทประกันวินาศภัยหลายแห่งยังมี การจัดระบบการขายทางโทรศัพท์ (Telesales) การขายทางไปรษณีย์ และการขายผ่านเว็บไซต์ของบริษัท อีกด้วย ข้อดีของการติดต่อกับบริษัทประกันภัยโดยตรงก็คือ ผู้ซื้อมีสิทธิได้รับส่วนลดเบี้ยประกันภัยตามอัตราไม่เกินอัตราค่าบําเหน็จที่ตัวแทนประกันวินาศภัยหรือนายหน้าประกันวินาศภัยได้รับ เพราะถือ เป็นการประกันภัยโดยตรงกับบริษัทซึ่งบริษัทไม่ต้องจ่ายค่าบําเหน็จอยู่แล้ว ข้อดีอีกประการหนึ่งก็คือ ผู้ซื้อได้รับเงื่อนไขสิทธิการขอยกเลิกกรมธรรม์ (Free Look Period) เป็นเวลาอย่างน้อย 30 วัน สําหรับ กรมธรรม์ประกันภัยทุกประเภทยกเว้น กรมธรรม์คุ้มครองผู้ประสบภัยจากรถ กรมธรรม์ประกันภัยรถยนต์ หรือกรมธรรม์ประกันภัยรถยนต์รวมการคุ้มครองผู้ประสบภัยจากรถ และกรมธรรม์อัคคีภัยสําหรับที่อยู่ อาศัยแบบประหยัด หลังจากพ้นกําหนดเงื่อนไขสิทธิการขอยกเลิกกรมธรรม์ หากผู้เอาประกันภัยไม่ประสงค์ จะทําประกันภัย บริษัทประกันวินาศภัยต้องคืนเบี้ยประกันภัยให้แก่ผู้ซื้อเต็มจํานวนโดยไม่หักค่าใช้จ่าย ใดๆ ทั้งสิ้น  

ดังที่ได้กล่าวมาแล้ว การติดต่อซื้อกรมธรรม์ประกันภัยกับบริษัทประกันวินาศภัยโดยตรงนั้น เหมาะสําหรับกรมธรรม์ประกันภัยประเภทส่วนบุคคลที่ไม่มีความซับซ้อนมากนัก แต่หากเป็นกรมธรรม์ ประกันภัยที่ทําความเข้าใจเงื่อนไข ความคุ้มครอง และข้อยกเว้นได้ยาก ผู้ซื้อควรติดต่อกับตัวแทนประกันวินาศภัยหรือนายหน้าประกันวินาศภัยจะได้ประโยชน์มากกว่า การติดต่อกับบริษัทประกันวินาศภัยโดยตรงผู้ซื้อควรศึกษาหาความรู้เกี่ยวกับบริษัทประกันวินาศภัยนั้นๆ พอสมควรทั้งในด้านของผลิตภัณฑ์และการให้บริการที่ครอบคลุม  

2. การซื้อกับตัวแทนประกันวินาศภัย ตัวแทนประกันวินาศภัย คือ ผู้ซึ่งบริษัทประกันวินาศภัย มอบหมายให้ทําการชักชวนให้บุคคลทําสัญญาประกันภัยกับบริษัท โดยต้องได้รับใบอนุญาตจากนายทะเบียนซึ่งควรเป็นผู้ที่มีความรู้ในด้านผลิตภัณฑ์ประกันภัยของบริษัทที่ตนสังกัดอยู่และสามารถให้คําแนะนําแก่ ผู้ซื้อได้ดี โดยเฉพาะอย่างยิ่งการประกันภัยส่วนบุคคลซึ่งไม่มีความยุ่งยากซับซ้อนมากนัก อย่างไรก็ตามการที่บุคคลซื้อกรมธรรม์ประกันภัยผ่านตัวแทนประกันวินาศภัยนั้น ก็อาจมีข้อด้อยคือไม่มีข้อเปรียบเทียบมากนัก เพราะตัวแทนประกันวินาศภัยย่อมต้องใช้ผลิตภัณฑ์ประกันภัยของบริษัทที่ตนเองสังกัดอยู่เท่านั้น  

3. การซื้อกับนายหน้าประกันวินาศภัย นายหน้าประกันวินาศภัย หมายถึง ผู้ชี้ช่องหรือจัดการ ให้บุคคลทําสัญญาประกันภัยกับบริษัท โดยกระทําเพื่อบําเหน็จเนื่องจากการนั้น ซึ่งเป็นได้ทั้งบุคคลและ นิติบุคคล และไม่ได้สังกัดอยู่กับบริษัทประกันวินาศภัยใด นายหน้าประกันวินาศภัยจะติดต่อกับบริษัทประกันวินาศภัยมากกว่าหนึ่งแห่งและมีข้อมูลเกี่ยวกับผลิตภัณฑ์ของบริษัทประกันภัยหลายแห่งมากพอที่ จะเปรียบเทียบให้ผู้ที่ประสงค์จะซื้อประกันภัยเห็นถึงข้อดีและข้อเสียของกรมธรรม์ประเภทต่างๆ ได้มากกว่าตัวแทนประกันวินาศภัย นายหน้าประกันวินาศภัยจึงมีข้อได้เปรียบกว่าตัวแทนประกันวินาศภัยและอาจจะเหมาะกับผลิตภัณฑ์ประกันภัยสําหรับองค์กรด้วยเหตุที่มีเงื่อนไขความคุ้มครองที่มีความซับซ้อนกว่าผลิตภัณฑ์ประกันภัยส่วนบุคคล  

4. การซื้อผ่านธนาคาร ตั้งแต่ปี พ.ศ. 2552 เป็นต้นมา พนักงานของธนาคารที่จะทําการขาย ผลิตภัณฑ์ประกันวินาศภัย ต้องมีใบอนุญาตเป็นนายหน้าประกันวินาศภัยเท่านั้น และต้องปฏิบัติตนเช่น เดียวกันกับตัวแทนประกันวินาศภัยหรือนายหน้าประกันวินาศภัยทั่วไป เช่น ต้องแสดงใบอนุญาตเป็นนาย หน้าประกันวินาศภัยเมื่อจะทําการขาย เป็นต้น ธนาคารเหล่านี้มักจะมีความสัมพันธ์กับบริษัทประกัน วินาศภัยในฐานะเป็นเจ้าของบริษัทประกันวินาศภัย หรือเป็นพันธมิตรทางธุรกิจกับบริษัทประกันวินาศภัยและอาศัยความสัมพันธ์นี้ในการนําเอาผลิตภัณฑ์ประกันภัยของบริษัทมาเสนอขายแก่ลูกค้าทั่วไปที่ทํา ธุรกรรมด้านการเงินกับธนาคาร อย่างไรก็ตาม เนื่องจากเจ้าหน้าที่ของธนาคารไม่ใช่ผู้ที่มีความรู้ความ ชํานาญในการประกันวินาศภัยโดยตรง ผลิตภัณฑ์ประกันภัยที่ธนาคารนํามาเสนอขาย จึงมักเป็นกรมธรรม์ ประกันภัยประเภทส่วนบุคคล ที่ง่ายต่อการขายและทําความเข้าใจ เช่น กรมธรรม์ประกันภัยรถยนต์ กรมธรรม์ประกันภัยอุบัติเหตุส่วนบุคคล กรมธรรม์ประกันภัยสุขภาพส่วนบุคคล กรมธรรม์ประกันภัย อุบัติเหตุเดินทาง กรมธรรม์ประกันอัคคีภัยสําหรับที่อยู่อาศัย และกรมธรรม์ประกันภัยสําหรับเจ้าบ้าน เป็นต้น  

อนึ่ง ไม่ว่าช่องทางการซื้อจะเป็นช่องทางใด ผู้ที่เป็นผู้ออกกรมธรรม์ประกันภัยตามกฎหมาย จะต้องเป็นบริษัทประกันภัยเท่านั้น ตามที่บัญญัติไว้ในมาตรา 17 ของพระราชบัญญัติประกันวินาศภัยว่า ห้ามมิให้ผู้ใดทําการเป็นผู้รับประกันภัยโดยทําสัญญาประกันภัยกับบุคคลใดๆ เว้นแต่จะเป็นผู้ได้รับใบอนุญาตประกอบธุรกิจประกันวินาศภัย และห้ามมิให้ผู้ใดใช้กรมธรรม์ประกันภัยของบริษัทซึ่งตนไม่มี สิทธิใช้ตามพระราชบัญญัตินี้  

 

กิจกรรม 14.1.2  

1. จงอธิบายถึงขั้นตอนแรกในกระบวนการเลือกซื้อกรมธรรม์ประกันภัยส่วนบุคคลตามแนวทาง ของฟิลลิป คอตเลอร์  

2. การซื้อผลิตภัณฑ์ประกันภัยโดยตรงกับการซื้อผลิตภัณฑ์ประกันภัยผ่านนายหน้าประกันวินาศภัยมีข้อดี และข้อเสียแตกต่างกันอย่างไร  

 

แนวตอบกิจกรรม 14.1.2  

1. ขั้นตอนแรกในกระบวนการเลือกซื้อคือการตระหนักถึงความต้องการ/ปัญหาของตนเองซึ่งหมายถึง  

1) ความต้องการที่จะปฏิบัติตามกฎหมายหรือข้อกําหนด เช่น การซื้อกรมธรรม์ประกันภัย รถยนต์ภาคบังคับเพื่อนําไปเสียภาษีรถยนต์ประจําปี การซื้อกรมธรรม์ประกันอัคคีภัยบ้านอยู่อาศัยเพื่อ เป็นหลักประกันในการกู้เงิน  

2) ความต้องการที่จะบรรเทาภาระทางการเงินของตนเองและครอบครัวในกรณีเกิดเหตุอัน ไม่คาดฝันซึ่งอาจมีผลกระทบต่อฐานะทางการเงินของตน เช่น เป็นโรคร้ายแรงที่ต้องใช้เงินจํานวนมากในการรักษาพยาบาล  

3) การตระหนักถึงความเสี่ยงภัยที่อาจเกิดขึ้นในอนาคต  

2. การซื้อผลิตภัณฑ์ประกันภัยโดยตรงกับผู้รับประกันภัย กรมธรรม์ประกันภัยควรเป็นประเภท ที่ง่ายต่อการทําความเข้าใจ ข้อดีคือ ผู้ซื้อมีโอกาสได้รับส่วนลดเบี้ยประกันภัยไม่เกินอัตราค่าบําเหน็จที่ผู้รับ ประกันภัยจ่ายให้แก่นายหน้าประกันภัยทําให้เสียเบี้ยประกันภัยถูกลง ข้อดีอีกข้อหนึ่งคือ ผู้ซื้อได้รับสิทธิ์การขอยกเลิกกรมธรรม์ประกันภัย 30 วันสําหรับกรมธรรม์ประกันภัยบางประเภท  

แต่การซื้อประกันภัยผ่านนายหน้าประกันวินาศภัยนั้น มีข้อดีคือมีโอกาสเปรียบเทียบเงื่อนไขความคุ้มครองและอัตราเบี้ยประกันภัยของกรมธรรม์ประกันภัยของผู้รับประกันภัยหลายรายและได้รับการบริการจากนายหน้าประกันวินาศภัยในการเจรจาชดใช้ค่าสินไหมทดแทน แต่จะไม่ได้รับส่วนลดเบี้ยประกันภัยเพราะบริษัทประกันวินาศภัยต้องจ่ายค่าบําเหน็จให้แก่นายหน้าประกันวินาศภัยการประกันวินาศภัยส่วนบุคคล  

 

  

ตอนที่ 14.2 

กรมธรรม์ประกันภัยสําหรับการประกันวินาศภัยส่วนบุคคล  

 

หัวเรื่อง  

14.2.1 กรมธรรม์ประกันภัยที่คุ้มครองชีวิตและร่างกายของบุคคล  

14.2.2 กรมธรรม์ประกันภัยที่คุ้มครองทรัพย์สินของบุคคล  

14.2.3 กรมธรรม์ประกันภัยที่คุ้มครองความรับผิดตามกฎหมายของบุคคล  

14.2.4 กรมธรรม์ประกันภัยที่คุ้มครองแบบผสม  

 

แนวคิด  

1. กรมธรรม์ประกันภัยที่คุ้มครองชีวิตและร่างกายของบุคคล ให้ความคุ้มครองความเสียหาย ทางด้านการเงินของผู้เอาประกันภัยซึ่งเป็นผลมาจากการที่ผู้เอาประกันภัยได้รับผลกระทบ จากการบาดเจ็บ เจ็บป่วย สูญเสียอวัยวะ สูญเสียโอกาสในการหารายได้ รวมทั้งสูญเสีย ชีวิต จากอุบัติเหตุหรือเหตุการณ์ที่ได้รับความคุ้มครอง กรมธรรม์ประกันภัยที่แพร่หลาย ได้แก่ กรมธรรม์ประกันภัยอุบัติเหตุส่วนบุคคล กรมธรรม์ประกันภัยอุบัติเหตุเดินทาง และกรมธรรม์ประกันภัยสุขภาพส่วนบุคคล  

2. กรมธรรม์ประกันภัยที่คุ้มครองทรัพย์สิน ให้ความคุ้มครองความเสียหายทางด้านการ เงินของผู้เอาประกันภัยซึ่งเป็นผลมาจากความเสียหายหรือความสูญหายที่เกิดขึ้นต่อ ทรัพย์สินของผู้เอาประกันภัย กรมธรรม์ประกันภัยที่แพร่หลายได้แก่ กรมธรรม์ประกัน อัคคีภัยสําหรับบ้านอยู่อาศัย  

3. กรมธรรม์ประกันภัยความรับผิดต่อบุคคลภายนอก ให้ความคุ้มครองความเสียหายทาง ด้านการเงินของผู้เอาประกันภัยในกรณีที่ผู้เอาประกันภัยกระทําการโดยประมาทเลินเล่อ ต่อบุคคลอื่นทําให้บุคคลอื่นต้องได้รับบาดเจ็บ เจ็บป่วย เสียชีวิต หรือทรัพย์สินของบุคคล อื่นได้รับความเสียหาย ทําให้ผู้เอาประกันภัยมีความรับผิดตามกฎหมาย กรมธรรม์ ประกันภัยความรับผิดต่อบุคคลภายนอกส่วนบุคคลยังไม่เป็นที่นิยมกันในประเทศไทย และมีเพียงกรมธรรม์ประกันภัยความรับผิดต่อบุคคลภายนอกแบบเดียวที่เป็นมาตรฐาน ใช้ได้ทั้งบุคคลและองค์กร และที่บริษัทประกันวินาศภัยบางรายนําของแบบกรมธรรม์ ประกันภัยของต่างประเทศมาขอรับความเห็นชอบใช้ได้เท่านั้น  

4. กรมธรรม์ประกันภัยที่คุ้มครองแบบผสม เป็นกรมธรรม์ประกันภัยที่นําเอาความคุ้มครอง ต่อชีวิตและร่างกายของบุคคล ทรัพย์สิน และความรับผิดตามกฎหมายต่อบุคคล ภายนอกมารวมกันอยู่ในกรมธรรม์ฉบับเดียว กรมธรรม์ประเภทนี้ที่เป็นที่นิยมกันได้แก่ กรมธรรม์ประกันภัยรถยนต์ภาคบังคับ กรมธรรม์ประกันภัยรถยนต์ภาคสมัครใจกรมธรรม์ประกันภัยเจ้าบ้าน และกรมธรรม์ประกันภัยผู้เล่นกอล์ฟ   

 

  

เรื่องที่ 14.2.1  

กรมธรรม์ประกันภัยที่คุ้มครองชีวิตและร่างกายของบุคคล  

 

กรมธรรม์ประกันภัยประเภทนี้มักจะถูกออกแบบให้มีลักษณะความคุ้มครองความเสียหายทางด้าน การเงินซึ่งเป็นผลมาจากการที่ผู้เอาประกันภัยได้รับผลกระทบจากการบาดเจ็บ การเจ็บป่วย การสูญเสีย อวัยวะที่สําคัญ ทุพพลภาพ การสูญเสียโอกาสในการหารายได้ที่สืบเนื่องมาจากการได้รับบาดเจ็บหรือการ เจ็บป่วย รวมทั้งการเสียชีวิต อันเป็นผลมาจากการได้รับอุบัติเหตุหรือจากเหตุการณ์ที่ได้รับความคุ้มครอง ภายใต้กรมธรรม์ประกันภัยนั้นๆ กรมธรรม์ประกันภัยประเภทนี้มักเรียกรวมกันว่า กรมธรรม์ประกันภัย อุบัติเหตุและสุขภาพ ซึ่งในประเทศไทยมีแบบกรมธรรม์ประกันภัยตามที่ระบุไว้ในเว็บไซต์ของสมาคม ประกันวินาศภัยไทย (www.tgia.org) อยู่เป็นจํานวนมาก อาทิ กรมธรรม์ประกันภัยอุบัติเหตุส่วนบุคคล กรมธรรม์ประกันภัยอุบัติเหตุการเดินทาง กรมธรรม์ประกันภัยสุขภาพ กรมธรรม์ประกันภัยการดูแลระยะยาว กรมธรรม์ประกันภัยโรคร้ายแรง กรมธรรม์ประกันภัยอุบัติเหตุคุ้มครองชาวต่างชาติจากการจลาจล กรมธรรม์ ประกันภัยอุบัติเหตุสําหรับรายย่อย (ไมโครอินชัวรันส์) แต่ขอนํามากล่าวถึงเฉพาะประเภทที่มีจํานวน กรมธรรม์ประกันภัยแพร่หลายมากพอสมควร ดังนี้  

 

1. กรมธรรม์ประกันภัยอุบัติเหตุส่วนบุคคล (Personal Accident Insurance Policy)  

1.1 ความคุ้มครอง กรมธรรม์ประกันภัยอุบัติเหตุส่วนบุคคลให้ความคุ้มครองผู้เอาประกันภัยใน กรณีที่ได้รับบาดเจ็บ เสียชีวิต สูญเสียอวัยวะ สายตา หรือทุพพลภาพถาวร หรือได้รับบาดเจ็บทางร่างกาย ต้องเข้ารับการรักษาพยาบาล อันเป็นผลที่เกิดขึ้นจากอุบัติเหตุ ซึ่งมีคํานิยามระบุไว้ในกรมธรรม์ประกันภัย ว่า เป็น “เหตุการณ์ที่เกิดขึ้นอย่างฉับพลัน จากปัจจัยภายนอกร่างกายและทําให้เกิดผลที่ผู้เอาประกันภัย มิได้เจตนาหรือมุ่งหวัง” เช่น ผู้เอาประกันภัยเดินตกบันไดขาหัก เป็นต้น ผู้เอาประกันภัยจะได้รับความ คุ้มครองตลอด 24 ชั่วโมง ไม่ว่าจะอยู่ในสถานที่ใดทั่วโลก บริษัทประกันภัยจะจ่ายค่าทดแทนให้แก่ผู้เอา ประกันภัยหากผู้เอาประกันภัยต้องสูญเสียอวัยวะ ทุพพลภาพ หรือเสียชีวิต หรือรับภาระค่าใช้จ่ายที่เกิด ขึ้นจากการรักษาพยาบาลของผู้เอาประกันภัย  

ในปัจจุบัน กรมธรรม์ประกันภัยอุบัติเหตุส่วนบุคคลมีความคุ้มครองหลักอยู่ 2 แบบ คือให้ความ คุ้มครองอันเกิดจากความบาดเจ็บทางร่างกายของผู้เอาประกันภัยโดยอุบัติเหตุและทําให้เกิดผลต่อไปนี้  

1) แบบ อบ. 1 คุ้มครองความสูญเสียหรือความเสียหาย การเสียชีวิต การสูญเสียอวัยวะ สายตา หรือทุพพลภาพถาวรสิ้นเชิง  

2) แบบ อบ. 2 คุ้มครอง การเสียชีวิต การสูญเสียอวัยวะ สายตา การรับฟังเสียง การพูด ออกเสียง หรือทุพพลภาพถาวรสิ้นเชิง และทุพพลภาพถาวรบางส่วน  

ความคุ้มครองหลักตามแบบ อบ. 2 จะมีมากกว่าแบบ อบ. 1 เพราะมีการเพิ่มความคุ้มครอง ไปรวมถึงการสูญเสียนิ้วมือหรือนิ้วเท้า หูหนวกหนึ่งข้างหรือสองข้าง และเป็นใบ้ รวมถึงทุพพลภาพถาวร บางส่วนด้วย ซึ่งแน่นอนว่าอัตราเบี้ยประกันภัยย่อมจะสูงกว่าแบบ อบ. 1  

นอกจากนั้น กรมธรรม์ประกันอุบัติเหตุส่วนบุคคลยังคุ้มครองการที่ผู้เอาประกันภัยถูกฆาตกรรมหรือถูกทําร้ายร่างกายด้วยโดยไม่ต้องเสียเบี้ยประกันภัยเพิ่ม แต่บริษัทประกันภัยอาจลดจํานวนเงินเอาประกันภัยสําหรับความคุ้มครองเฉพาะส่วนที่เป็นการถูกฆาตกรรมหรือถูกทําร้ายร่างกายลงได้หากเห็นว่าสมควรโดยลดเบี้ยประกันภัยลงไปตามส่วน  

ในกรณีที่ต้องการความคุ้มครองเพิ่มเติม ผู้เอาประกันภัยสามารถเลือกซื้อความคุ้มครองเพิ่มเติม ได้ โดยสามารถเลือกซื้อข้อใดข้อหนึ่งต่อไปนี้ หรือหลายข้อรวมกันก็ได้ แต่ทั้งนี้ขึ้นอยู่กับการพิจารณา ที่จะรับประกันภัยของบริษัทประกันภัยด้วย  

ความคุ้มครองเพิ่มเติมที่สําคัญได้แก่  

1) ความคุ้มครองทุพพลภาพชั่วคราวสิ้นเชิง หมายถึง ทุพพลภาพถึงขนาดไม่สามารถ ประกอบหน้าที่การงานในอาชีพประจําตามปรกติได้โดยสิ้นเชิงในชั่วระยะเวลาหนึ่ง  

2) ความคุ้มครองทุพพลภาพชั่วคราวบางส่วน หมายถึง ทุพพลภาพถึงขนาดไม่สามารถ ประกอบหน้าที่การงานในอาชีพประจําตามปรกติบางส่วนในชั่วระยะเวลาหนึ่ง หรือเป็นผลต่อเนื่องจากทุพพลภาพชั่วคราวสิ้นเชิงซึ่งได้ทุเลาเบาบางลงแล้ว แต่ยังไม่สามารถประกอบหน้าที่การงานในอาชีพปรกติ ได้ครบทุกส่วนในชั่วระยะเวลาหนึ่ง  

3) ความคุ้มครองการรักษาพยาบาล หมายถึง การต้องเข้ารับการรักษาพยาบาลโดยแพทย์ ที่มีใบอนุญาตประกอบโรคศิลป์ตามกฎหมาย หรือโดยพยาบาลที่มีใบอนุญาต  

4) ความคุ้มครองกระดูกแตกหัก ไฟไหม้ น้ําร้อนลวก และการบาดเจ็บ  

5) ความคุ้มครองชดเชยรายได้ระหว่างการเข้ารักษาตัวในโรงพยาบาล(เป็นผู้ป่วยใน ในโรงพยาบาล) และ  

6) ความคุ้มครองอุบัติเหตุสาธารณะ  

อนึ่ง สําหรับความคุ้มครอง ข้อ 4) – 6) ข้างต้น เป็นความคุ้มครองเพิ่มเติมตามกรมธรรม์ประกันภัย อุบัติเหตุส่วนบุคคลแบบอัตโนมัติ  

1.2 ข้อยกเว้น แม้ว่าจะได้กล่าวไว้ข้างต้นว่ากรมธรรม์ประกันภัยอุบัติเหตุส่วนบุคคลให้ความ คุ้มครองตลอดเวลา 24 ชั่วโมงทั่วโลก แต่กรมธรรม์ประกันภัยจะมีข้อยกเว้นในเรื่องของสาเหตุบางอย่าง และกิจกรรมบางประเภท เนื่องจากเป็นความเสี่ยงภัยที่ไม่อาจจะรับประกันภัยได้ หรือเป็นความเสี่ยงภัย ที่สูงกว่าปกติ ดังตัวอย่างต่อไปนี้  

ก. ตัวอย่างของข้อยกเว้นในเรื่องของของสาเหตุ  

1) การกระทําของผู้เอาประกันภัยขณะอยู่ภายใต้ฤทธิ์สุรา สารเสพติด หรือยาเสพติดให้โทษจนไม่สามารถครองสติได้  

คําว่า “ขณะอยู่ภายใต้ฤทธิ์สุรา” นั้น ในกรณีที่มีการตรวจเลือดให้ถือเกณฑ์ที่มีระดับแอลกอฮอล์ในเลือดตั้งแต่ 150 มิลลิกรัมเปอร์เซ็นต์ขึ้นไป  

2) การฆ่าตัวตาย พยายามฆ่าตัวตาย หรือการทําร้ายร่างกายตัวเอง  

3) สงคราม(ไม่ว่าจะประกาศหรือไม่ก็ตาม)การรุกรานหรือการกระทําของศัตรูต่างชาติ สงครามกลางเมือง การปฏิวัติ การกบฏ การที่ประชาชนก่อความวุ่นวายถึงขนาดลุกฮือขึ้นต่อต้านรัฐบาล การจลาจลการนัดหยุดงาน  

ข. ตัวอย่างของข้อยกเว้นในเรื่องของกิจกรรม  

1) ขณะที่ผู้เอาประกันภัยล่าสัตว์ แข่งรถหรือแข่งเรือทุกชนิด แข่งม้า แข่งสกีทุกชนิด รวมถึงเจ็ตสกี ด้วย แข่งสเก็ต ชกมวย โดดร่ม (เว้นแต่การโดดร่มเพื่อรักษาชีวิต) ขณะกําลังขึ้นหรือกําลังลง หรือโดยสารอยู่ในบอลลูน หรือเครื่องร่อน เล่นบันจี้จัมพ์ ดําน้ําที่ต้องใช้ถังอากาศและเครื่องช่วยหายใจใต้น้ํา  

2) ขณะที่ผู้เอาประกันภัยขับขี่ หรือโดยสารรถจักรยานยนต์  

3) ขณะที่ผู้เอาประกันภัยกําลังขึ้นหรือกําลังลง หรือโดยสารอยู่ในอากาศยานที่มิได้และมิได้ประกอบการโดยสายการบินพาณิชย์จดทะเบียนเพื่อบรรทุกผู้โดยสาร  

4) ขณะที่ผู้เอาประกันภัยขับขี่หรือปฏิบัติหน้าที่เป็นพนักงานประจําอากาศยานใดๆ  

5) ขณะที่ผู้เอาประกันภัยเข้าร่วมทะเลาะวิวาทหรือมีส่วนยั่วยุให้เกิดการทะเลาะวิวาท  

6) ขณะที่ผู้เอาประกันภัยก่ออาชญากรรมที่มีความผิดสถานหนัก หรือขณะถูกจับกุมหรือหลบหนีกจับกุม  

7) ขณะที่ผู้เอาประกันภัยปฏิบัติหน้าที่เป็น ทหาร ตํารวจ หรืออาสาสมัคร และ เข้าปฏิบัติการในสงคราม หรือปราบปราม แต่หากการเข้าปฏิบัติการนั้นเกิน 30 วัน บริษัทจะคืนเบี้ยประกันภัย ตั้งแต่ระยะเวลาที่เข้าปฏิบัติการสงคราม หรือปราบปรามนั้น จนถึงวันสิ้นสุดการปฏิบัติการนั้น ส่วนหลัง จากนั้น ให้กรมธรรม์ประกันภัยมีผลบังคับต่อไปจนสิ้นสุดระยะเวลาประกันภัยที่กําหนดไว้ในตารางกรมธรรม์ประกันภัย  

อย่างไรก็ตาม สาเหตุบางอย่างหรือกิจกรรมบางประเภทที่เป็นข้อยกเว้นนั้น ผู้เอาประกันภัย สามารถตกลงกับบริษัทประกันภัยเพื่อซื้อเป็นความคุ้มครองเพิ่มเติมได้โดยเสียเบี้ยประกันภัยเพิ่ม เช่น การจลาจล การนัดหยุดงาน การขับขี่หรือโดยสารรถจักรยานยนต์ การเล่นเครื่องร่อน การเล่นบันจี้จัมพ์ เป็นต้น  

เนื่องจากสัญญาประกันภัยเป็นสัญญาต่างตอบแทนที่ผู้เอาประกันภัยพึงจะได้รับชดใช้ค่าสินไหมทดแทนจากผู้รับประกันภัยหากเกิดวินาศภัยที่กรมธรรม์ประกันภัยให้ความคุ้มครอง ผู้เอาประกันภัยจึง ควรศึกษาและปฏิบัติตามเงื่อนไขของกรมธรรม์ประกันภัยอย่างเคร่งครัด เพราะการปฏิบัติผิดเงื่อนไขอาจ ทําให้ผู้เอาประกันภัยไม่ได้รับการชดใช้ค่าสินไหมทดแทน  

1.3 เงื่อนไขกรมธรรม์ตัวอย่างของเงื่อนไขทั่วไปที่สําคัญและมีผลต่อการได้รับชดใช้ค่าสินไหมทดแทนจากบริษัทประกันวินาศภัยที่ผู้เอาประกันภัยพึงทราบเป็นประการแรกคือผู้เอาประกันภัยต้องเปิดเผยข้อความจริงและห้ามแถลงข้อความอันเป็นเท็จสําหรับข้อมูลที่มีความสําคัญต่อการตัดสินใจรับประกันภัยของบริษัทประกันวินาศภัยเช่น ข้อมูลเกี่ยวกับอายุ อาชีพ ประวัติการเกิดอุบัติเหตุ ประวัติการเรียกร้องค่าสินไหมทดแทน เป็นต้น เนื่องจากการไม่เปิดเผยข้อความจริงหรือการแถลงข้อความเท็จในเรื่องดังกล่าวสามารถทําให้บริษัทประกันวินาศภัยมีสิทธิบอกล้างสัญญาประกันภัยได้  

เงื่อนไขที่สําคัญอีกประการหนึ่งที่แม้ว่าจะไม่ทําให้บริษัทประกันวินาศภัยบอกล้างสัญญาประกันภัย ได้แต่ก็อาจมีผลทําให้ผู้เอาประกันภัยได้รับค่าสินไหมทดแทนต่ํากว่าจํานวนเงินเอาประกันภัยที่ซื้อไว้ เงื่อนไขข้อนั้นคือ การเปลี่ยนอาชีพ ในระหว่างระยะเวลาเอาประกันภัย เมื่อผู้เอาประกันภัยมีการ เปลี่ยนแปลงอาชีพไปสู่อาชีพที่มีความเสี่ยงมากกว่าอาชีพที่ได้แจ้งไว้แต่เดิม เช่น จากพนักงานประจํา สํานักงานไปเป็นพนักงานขายสินค้าที่ต้องเดินทางไปต่างจังหวัดเป็นประจํา ในกรณีเช่นนี้ ผู้เอาประกันภัยต้องแจ้งให้บริษัทประกันวินาศภัยทราบเพื่อพิจารณารับประกันภัยต่อไปโดยอาจมีการปรับอัตราเบี้ยประกันภัยสูงขึ้นตามระยะเวลาเอาประกันภัยที่ยังเหลืออยู่  

ผู้สนใจสามารถศึกษารายละเอียดเกี่ยวกับเงื่อนไขทั่วไป ข้อตกลงคุ้มครอง ข้อยกเว้น และเอกสาร กรมธรรม์ประกันภัยอุบัติเหตุส่วนบุคคลทั้งแบบมาตรฐานและแบบอัตโนมัติ (File and Use) ได้จากเว็บไซต์ของสมาคมประกันวินาศภัยไทย  

1.4 การชดใช้ค่าสินไหมทดแทน สําหรับการประกันภัยอุบัติเหตุส่วนบุคคลฉบับมาตรฐานนั้นการชดใช้ค่าสินไหมทดแทนจะแยกออกเป็น 2 กรณีคือ  

กรณีที่ 1: เสียชีวิต สูญเสียอวัยวะ สายตา การรับฟังเสียง การพูดออกเสียง ทุพพลภาพ ถาวรสิ้นเชิง ทุพพลภาพชั่วคราว ผู้รับประกันภัยจะจ่ายค่าสินไหมทดแทนตามร้อยละของจํานวนเอาประกันภัย เงินที่ระบุไว้ในกรมธรรม์ประกันภัย เช่น  

100% ของจํานวนเงินเอาประกันภัย สําหรับการเสียชีวิต  

100% ของจํานวนเงินเอาประกันภัย สําหรับมือ 1 ข้างตั้งแต่ข้อมือ และสายตา 1 ข้าง  

60% ของจํานวนเงินเอาประกันภัย สําหรับมือ 1 ข้างตั้งแต่ข้อมือ  

25% ของจํานวนเงินเอาประกันภัย สําหรับนิ้วหัวแม่มือ (ทั้ง 2 ข้อ)  

4% ของจํานวนเงินเอาประกันภัย สําหรับนิ้วชี้ (1 ข้อ)  

 		กรณีที่ 2: การรักษาพยาบาล ผู้รับประกันภัยจะชดเชยค่ารักษาพยาบาลตามที่ผู้เอาประกันภัย ได้จ่ายไปจริงแต่ไม่รวมถึงค่าใช้จ่ายในการจ้างพยาบาลพิเศษ และหากผู้เอาประกันภัยได้รับการชดใช้จาก สวัสดิการของรัฐ หรือสวัสดิการอื่นใด หรือจากการประกันภัยอื่น ผู้รับประกันภัยจะชดใช้เฉพาะส่วนที่ยัง ขาดอยู่เท่านั้น แต่ไม่เกินจํานวนเงินเอาประกันภัยที่ระบุไว้ในหน้าตารางกรมธรรม์  

ตัวอย่างที่ 14.1 นายสมชายเป็นผู้เอาประกันภัยการประกันภัยอุบัติเหตุส่วนบุคคล มีกรมธรรม์ ประกันภัยฉบับหนึ่งคุ้มครองจํานวนเงินเอาประกันภัยสําหรับการสูญเสียชีวิต อวัยวะ สายตา การรับฟังเสียง การพูดออกเสียง หรือทุพพลภาพถาวร 200,000 บาท และจํานวนเงินเอาประกันภัยสําหรับการรักษา พยาบาล 50,000 บาท วันหนึ่ง นายสมชายประสบอุบัติเหตุถูกเคียวเกี่ยวข้าวตัดนิ้วหัวแม่มือข้างซ้าย ขาดไปตั้งแต่โคนนิ้ว และนิ้วชี้ข้างซ้ายขาดไปหนึ่งข้อ ญาติพาส่งโรงพยาบาลและแจ้งเหตุให้บริษัท ประกันภัยทราบ แพทย์ได้ทําการเย็บแผลให้เรียบร้อยและลงความเห็นว่านายสมชายสูญเสียนิ้วหัวแม่มือ ข้างซ้ายทั้งนิ้ว และนิ้วชี้หนึ่งข้อ ค่ารักษาพยาบาลที่ญาติของนายสมชายจ่ายไปมีจํานวนเท่ากับ 2,800 บาท บริษัทประกันภัยได้ตรวจสอบแล้ว บาทเท่าที่ได้จ่ายไปจริงตกลงชดเชยค่ารักษาพยาบาลคืนให้แก่นายสมชายเป็นจํานวนเงิน 2,800 และจ่ายค่าสินไหมทดแทนให้สําหรับการสูญเสียนิ้วหัวแม่มือเป็นจํานวนเงิน 50,000 บาท (คํานวณจาก 200,000 x 25%) และการสูญเสียนิ้วชี้หนึ่งข้อเป็นจํานวนเงิน 8,000 บาท (คํานวณ จาก 200,000 × 4%) รวมเป็นเงิน 58,000 บาท  

 

2. กรมธรรม์ประกันภัยอุบัติเหตุเดินทาง  

กรมธรรม์ประกันภัยอุบัติเหตุเดินทาง (Travel Accident Insurance Policy) ถูกออกแบบขึ้น สําหรับผู้เอาประกันภัยที่ประสงค์จะได้รับความคุ้มครองในลักษณะเดียวกันกับกรมธรรม์ประกันอุบัติเหตุ ส่วนบุคคลแต่มีระยะเวลาคุ้มครองเฉพาะในช่วงระยะเวลาของการเดินทางเท่านั้นทั้งในประเทศและนอกประเทศ  

อย่างไรก็ตาม กรมธรรม์ประกันภัยอุบัติเหตุเดินทางจะให้ความคุ้มครองเฉพาะอุบัติเหตุซึ่งเกิดขึ้น ภายในระยะเวลาการเดินทางและเส้นทางการเดินทางที่ระบุไว้ในกรมธรรม์ประกันภัยเท่านั้น และส่งผล ทําให้ผู้เอาประกันภัยเสียชีวิต สูญเสียอวัยวะ สายตา หรือทุพพลภาพถาวรสิ้นเชิง หรือต้องเข้ารับการรักษา พยาบาล  

การระบุระยะเวลาการเดินทางสําหรับกรมธรรม์ประกันภัยการเดินทางอาจเป็นดังนี้ (จากกรมธรรม์ประกันอุบัติเหตุการเดินทางไปต่างประเทศส่วนบุคคล แบบอัตโนมัติ)  

“ระยะเวลาการเดินทางแต่ละครั้งของผู้เอาประกันภัยซึ่งเริ่มต้นและสิ้นสุดภายในระยะเวลาประกันภัย ในกรณีที่เป็นความคุ้มครองแบบรายเที่ยว (Single Trip) ความคุ้มครองให้เริ่มต้นก่อนผู้เอา ประกันภัยเดินทางออกจากประเทศไทย 2 ชั่วโมงและดําเนินต่อเนื่องกันไปจนกระทั่งผู้เอาประกันภัย เดินทางกลับถึงที่อยู่อาศัยภายในประเทศไทย หรือภายใน 2 ชั่วโมงนับแต่กลับถึงประเทศไทย หรือ จนกระทั่งวันสิ้นสุดระยะเวลาประกันภัย แล้วแต่เหตุการณ์ใดจะเกิดขึ้นก่อน (เว้นแต่จะมีการระบุไว้เป็นอย่าง อื่นในกรมธรรม์ประกันภัยนี้) ระยะเวลาเอาประกันภัยอาจมีการขยายกําหนดเป็นอย่างอื่น ขึ้นอยู่กับแต่ละข้อตกลงคุ้มครอง/เอกสารแนบท้าย”  

โดยปกติ ระยะเวลาเอาประกันภัยสําหรับกรมธรรม์ประเภทนี้จะไม่เกิน 180 วัน ซึ่งผู้เอาประกันภัย สามารถเลือกระยะเวลาเอาประกันภัยตามที่ต้องการให้สอดคล้องกับการเดินทางได้  

ในปัจจุบัน บริษัทประกันวินาศภัยหลายรายที่ขายกรมธรรม์ประกันภัยอุบัติเหตุเดินทางมีการขยาย ความคุ้มครองเป็นเอกสารแนบท้ายเพิ่มเติม คุ้มครองถึงการเจ็บป่วยของผู้เอาประกันภัยระหว่างการเดินทาง การสูญเสียหรือเสียหายของกระเป๋าเดินทาง การล่าช้าของกระเป๋าเดินทาง การเคลื่อนย้ายหรือส่งศพ กลับประเทศ เป็นต้น  

กรมธรรม์ประกันภัยการเดินทางในปัจจุบันที่เป็นที่แพร่หลายจะเป็นกรมธรรม์ประกันภัยการเดินทางไปต่างประเทศ โดยเฉพาะแบบที่ใช้ประกอบการยื่นของวีซ่าเข้าประเทศต่างๆ ยกตัวอย่างเช่น ประเทศในกลุ่มเซ็งเก้น(Schengen) กว่า 20 ประเทศในทวีปยุโรป เช่น สเปน ฝรั่งเศส เยอรมัน ออสเตรีย เป็นต้น ประเทศเหล่านี้จะมีข้อกําหนดให้ผู้ที่จะเดินทางเข้าไปท่องเที่ยวต้องมีการประกันภัยการเดินทางที่คุ้มครอง ค่ารักษาพยาบาลและการจัดการในกรณีเสียชีวิต เช่น การส่งศพหรืออัฐิกลับประเทศในวงเงินอย่างต่ํา 30,000 เหรียญยูโรหรือประมาณ 1,500,000 บาท และบริษัทประกันภัยที่จะออกกรมธรรม์ประกันภัยชนิดนี้ ได้ต้องได้รับการเห็นชอบจากกลุ่มประเทศเหล่านี้ด้วย ในกรณีที่ผู้เอาประกันภัยขอวีซ่าไม่ผ่านด้วยเหตุผล อื่นแม้ว่าจะมีการประกันภัยชนิดนี้แล้วก็ตาม บริษัทประกันภัยส่วนใหญ่จะคืนเงินค่าเบี้ยประกันภัยให้  

นอกจากการซื้อกรมธรรม์ประกันภัยการเดินทางส่วนบุคคลเพื่อตนเองแล้ว บุคคลที่เดินทาง เป็นครอบครัวหรือเป็นหมู่คณะยังสามารถซื้อกรมธรรม์ประกันภัยเป็นกลุ่มได้ภายใต้กรมธรรม์ประกันภัยฉบับเดียว โดยให้บุคคลใดบุคคลหนึ่งเป็นผู้ถือกรมธรรม์ประกันภัย  

สําหรับเงื่อนไขทั่วไปและข้อยกเว้นสําหรับการประกันภัยอุบัติเหตุเดินทางนั้น ส่วนใหญ่จะเหมือนกันกับกรมธรรม์ประกันภัยอุบัติเหตุส่วนบุคคล  

3. กรมธรรม์ประกันภัยสุขภาพส่วนบุคคล  

กรมธรรม์ประกันภัยสุขภาพส่วนบุคคล (Personal Health Insurance Policy) แบบมาตรฐาน (ตามคําสั่งนายทะเบียนที่ 55/2562 ลงวันที่ 8 พฤศจิกายน พ.ศ. 2562) ซึ่งจะให้เริ่มใช้ตั้งแต่วันที่ 8 พฤศจิกายน พ.ศ. 2564 เป็นต้นไป คือ กรมธรรม์ประกันภัยที่ให้ความคุ้มครองในกรณีที่ผู้เอาประกันภัย ได้รับบาดเจ็บจากอุบัติเหตุหรือป่วยเมื่อพ้นระยะเวลาที่ไม่คุ้มครอง (Waiting Period) จนเป็นเหตุให้ต้อง เข้ารับการรักษาพยาบาลในโรงพยาบาลหรือสถานพยาบาล ไม่ว่าจะใช้ชื่อทางการค้าว่าอย่างใดก็ตาม บริษัท  

ประกันวินาศภัยตกลงที่จะจ่ายผลประโยชน์สําหรับค่าใช้จ่ายซึ่งเกิดขึ้นจากการรักษาพยาบาลที่มีความจําเป็น  

ทางการแพทย์และมาตรฐานทางการแพทย์ตามค่าบริการอัตราทั่วไป ตามจํานวนเงินค่าใช้จ่ายที่เกิดขึ้น จริงแต่ไม่เกินจํานวนเงินผลประโยชน์ที่เอาประกันภัยไว้  

3.1 ความคุ้มครอง ความคุ้มครองภายใต้กรมธรรม์ประกันภัยสุขภาพส่วนบุคคลจะถูกระบุอยู่ ภายใต้หัวข้อ ผลประโยชน์ ซึ่งมี 2 รูปแบบใหญ่ๆ คือ  

1) ผลประโยชน์กรณีผู้ป่วยใน (In-Patient Department: IPD) คือ ให้ความคุ้มครอง ในกรณีที่ผู้เอาประกันภัยซึ่งได้รับอุบัติเหตุหรือป่วยนั้นมีความจําเป็นทางการแพทย์ต้องเข้าพักรักษาตัวใน โรงพยาบาลหรือสถานพยาบาลเพื่อรักษาพยาบาลการบาดเจ็บหรือการป่วยอย่างต่อเนื่องเป็นเวลาไม่น้อย กว่า 6 ชั่วโมง ซึ่งต้องลงทะเบียนเป็นผู้ป่วยใน ที่มักใช้คําว่า แอดมิท (Admit) กันนั่นเอง และให้รวมถึง กรณีรับตัวไว้เป็นผู้ป่วยในแล้วต่อมาเสียชีวิตก่อนครบ 6 ชั่วโมง ซึ่งความคุ้มครองจะครอบคลุมถึงค่ารักษา พยาบาลและค่าใช้จ่ายที่เกิดขึ้นดังต่อไปนี้  

(1) ค่าห้อง ค่าอาหาร และค่าบริการในโรงพยาบาล และการรักษาในห้องผู้ป่วยวิกฤติ  

(2) ค่าบริการทางการแพทย์เพื่อตรวจวินิจฉัยหรือบําบัดรักษา ค่าบริการโลหิตและ ส่วนประกอบของโลหิต ค่าบริการทางการพยาบาล ค่ายา ค่าสารอาหารทางหลอดเลือดและค่าเวชภัณฑ์ และค่าเวชภัณฑ์สิ้นเปลือง  

(3) ค่าผู้ประกอบวิชาชีพเวชกรรม แพทย์) ตรวจรักษา  

(4) ค่ารักษาพยาบาลโดยการผ่าตัด และหัตถการ  

(5) การผ่าตัดใหญ่ที่ไม่ต้องเข้ารักษาตัวเป็นผู้ป่วยใน  

2) ผลประโยชน์กรณีไม่ต้องเข้าพักรักษาตัวเป็นผู้ป่วยใน (Out-patient Department: OPD) คือ ให้ความคุ้มครองในกรณีที่ผู้เอาประกันภัยซึ่งได้รับอุบัติเหตุเล็กน้อยหรือป่วยที่ไม่รุนแรง เช่น หัวเข่าถลอกเป็นแผล เท้าถูกของมีคมบาด เป็นหวัด ท้องเสีย เป็นต้น ต้องเข้ารับการรักษาพยาบาลการ บาดเจ็บหรือการป่วยในแผนกผู้ป่วยนอกหรือในแผนกผู้ป่วยฉุกเฉินของโรงพยาบาล หรือสถานพยาบาล โดยไม่มีความจําเป็นทางการแพทย์ต้องเข้าพักรักษาเป็นผู้ป่วยใน ซึ่งความคุ้มครองจะครอบคลุมถึง ค่าใช้จ่ายในการรักษาพยาบาลและค่าบริการต่อไปนี้  

(1) ค่าบริการทางการแพทย์เพื่อตรวจวินิจฉัยที่เกี่ยวข้องโดยตรงก่อนและหลังการ หรือค่ารักษาพยาบาลผู้ป่วยนอกที่ต่อเนื่องเกี่ยวข้องโดยตรงหลังการเข้าพักเข้าพักรักษาตัวเป็นผู้ป่วยใน รักษาตัวเป็นผู้ป่วยใน  

(2) ค่ารักษาพยาบาลการบาดเจ็บ กรณีผู้ป่วยนอก ภายใน 24 ชั่วโมงของการเกิดอุบัติเหตุ  

(3) ค่าเวชศาสตร์ฟื้นฟู หลังการเข้าพักรักษาตัวเป็นผู้ป่วยใน  

(4) ค่าบริการทางการแพทย์เพื่อการบําบัดรักษาโรคไตวายเรื้อรัง โดยการล้างไตผ่านทางเส้นเลือด 

(5) ค่าบริการทางการแพทย์เพื่อการบําบัดรักษาโรคมะเร็ง โดยรังสีรักษา รังสีร่วมรักษา เวชศาสตร์นิวเคลียร์รักษา  

(6) ค่าบริการทางการแพทย์เพื่อการบําบัดรักษาโรคมะเร็ง โดยเคมีบําบัด  

(7) ค่าบริการรถฉุกเฉิน  

(8) ค่ารักษาพยาบาลโดยการผ่าตัดเล็ก  

โดยทั่วไป กรมธรรม์ประกันภัยประเภทนี้จะให้ความ คุ้มครองทั้ง 2 รูปแบบรวมกัน ยกเว้นใน กรณีที่ผู้เอาประกันภัยมีสถิติการเรียกร้องค่าชดเชยจากการรักษาแบบผู้ป่วยนอกมากเกินไป บริษัทประกันภัยก็อาจพิจารณาไม่ให้ความคุ้มครองแบบผู้ป่วยนอกนี้  

นอกจากนั้น บริษัทประกันวินาศภัยอาจพิจารณาให้ความคุ้มครองเพิ่มเติมโดยผู้เอาประกันภัย ต้องเสียเบี้ยประกันภัยเพิ่ม เช่น ค่าใช้จ่ายในการคลอดบุตร (สําหรับสตรี) ค่าใช้จ่ายในการรักษาฟันการชดเชยค่าใช้จ่าย เป็นต้น  

กรมธรรม์ประกันภัยสุขภาพส่วนบุคคลนี้มีข้อกําหนดทั่วไปและข้อยกเว้นที่เป็นข้อยกเว้นทั่วไปและข้อยกเว้นของแต่ละข้อตกลงคุ้มครองอยู่หลายประการ ขอยกตัวอย่างเฉพาะที่สําคัญๆ ดังนี้  

3.2 ข้อยกเว้นทั่วไป ข้อยกเว้นจะเกี่ยวกับโรคและการรักษาบางประเภท หรือขณะที่ผู้เอาประกันภัย ทํากิจกรรมมีความเสี่ยงภัยสูง และความเสียหายเนื่องจากมหันตภัย ตัวอย่างที่สําคัญๆ ของข้อยกเว้นได้แก่  

1) ค่าใช้จ่ายจากการรักษาพยาบาล หรือความเสียหายที่เกิดจากการบาดเจ็บหรือการเจ็บป่วย (รวมทั้งภาวะแทรกซ้อน) อาการ หรือภาวะความผิดปกติที่เกิดจาก 

(1) ภาวะที่เป็นผลจากความผิดปกติที่เกิดแต่กําเนิด หรือระบบการสร้างอวัยวะของร่างกายไม่สมบูรณ์แต่กําเนิด หรือโรคทางพันธุกรรม หรือความผิดปรกติในการพัฒนาของร่างกาย เว้นแต่ กรมธรรม์ประกันภัยนี้มีผลคุ้มครองมาไม่น้อยกว่า 1 ปี และปรากฏอาการหลังผู้เอาประกันภัยมีอายุครบ...ปี (ไม่เกิน 16 ปีบริบูรณ์)  

(2) การตรวจรักษาหรือการผ่าตัดเพื่อเสริมสวย หรือการแก้ไขปัญหาผิวพรรณ สิว ฝ้า กระ รังแค ผมร่วงหรือการควบคุมน้ําหนักตัว การผ่าตัดที่สามารถทดแทนด้วยการรักษาแนวทางอื่น เว้นแต่เป็นการตกแต่งบาดแผลอันเนื่องมาจากอุบัติเหตุที่ได้รับความคุ้มครอง  

(3) การตั้งครรภ์ แท้งบุตร ทําแท้ง การคลอดบุตร โรคแทรกซ้อนจากการตั้งครรภ์ การแก้ไขปัญหาการมีบุตรยาก (รวมถึงการสืบวิเคราะห์และการรักษา) การทําหมันหรือการคุมกําเนิด ยกเว้นมะเร็งครรภ์ไข่ปลาอุก  

(4) การตรวจสุขภาพ การร้องขอเข้าอยู่รักษาตัวในโรงพยาบาล หรือสถานพยาบาล หรือร้องขอการผ่าตัด การพักฟื้น หรือการพักเพื่อการฟื้นฟูหรือการรักษาโดยวิธีให้พักอยู่เฉยๆ หรือการ พักรักษาตัวในโรงพยาบาลหรือสถานพยาบาลเพื่อให้มีผู้ช่วยดูแลทั่วไป การตรวจหรือการรักษาที่ไม่ เกี่ยวข้องกับโรคที่เป็นสาเหตุของการรับตัวไว้ในโรงพยาบาล หรือสถานพยาบาล การตรวจวินิจฉัยการบาดเจ็บ หรือการป่วย การรักษาหรือตรวจวิเคราะห์เพื่อหาสาเหตุ ซึ่งไม่ใช่ความจําเป็นทางการแพทย์ หรือไม่เป็น มาตรฐานทางการแพทย์  

(5) การฆ่าตัวตาย การพยายามฆ่าตัวตาย การทําร้ายร่างกายตนเอง หรือการ พยายามทําร้ายร่างกายตนเองไม่ว่าจะเป็นการกระทําโดยตนเองหรือยินยอมให้ผู้อื่นกระทํา ไม่ว่าจะอยู่ใน ระหว่างวิกลจริตหรือไม่ก็ตาม ทั้งนี้รวมถึงอุบัติเหตุจากการที่ผู้เอาประกันภัย กิน ดื่ม หรือฉีดยาหรือ สารมีพิษเข้าร่างกาย การใช้ยาเกินกว่าที่แพทย์สั่ง  

(6) การบาดเจ็บที่เกิดขึ้นขณะที่ผู้เอาประกันภัย แข่งรถหรือแข่งเรือทุกชนิด แข่งม้า แข่งสกีทุกชนิดรวมถึงเจ๊ตสกีด้วย แข่งสเก็ต ชกมวย โดดร่ม (เว้นแต่การโดดร่มเพื่อรักษาชีวิต) ขณะกําลัง ขึ้นหรือกําลังลงหรือโดยสารอยู่ในบอลลูน หรือเครื่องร่อน เล่นบันจี้จัมพ์ ดําน้ําที่ต้องใช้ถังอากาศและเครื่อง ช่วยหายใจใต้น้ํา ฯลฯ  

นอกจากข้อยกเว้นทั่วไปแล้ว ผลประโยชน์แต่ละข้ออาจมีข้อยกเว้นแทรกอยู่ เช่น ผล ประโยชน์ค่าบริการทางการแพทย์เพื่อการตรวจวินิจฉัยหรือบําบัดรักษา เป็นต้น จะมีการยกเว้นค่าเวชภัณฑ์และอุปกรณ์ดังนี้ที่อยู่ภายนอกร่างกาย  

(1) เครื่องกระตุกหัวใจ (Defibrillator) หรือเครื่องกระตุ้น (Pacemaker)  

(2) อวัยวะเทียมภายนอกร่างกาย กายอุปกรณ์ อุปกรณ์เทียม  

(3) เวชภัณฑ์คงทนใช้ภายนอกร่างกาย (เวชภัณฑ์ 2) เช่น เครื่องช่วยฟัง แว่นตา เลนส์ เครื่องช่วยหายใจ อุปกรณ์อ๊อกซิเจน เครื่องวัดสัญญาณชีพ (ชีพจร ความดันเลือด อุณหภูมิ) เป็นต้น  

 	3.3 ข้อกําหนดทั่วไป คือ เงื่อนไขทั่วไปของกรมธรรม์ประกันภัย ที่สําคัญได้แก่  

1) ในกรณีที่ผู้เอาประกันภัยรู้อยู่แล้ว แต่แถลงข้อความอันเป็นเท็จหรือรู้อยู่แล้วในข้อความ จริงใดแต่ปกปิดข้อความจริงนั้นไว้โดยไม่แจ้งให้บริษัททราบ ซึ่งถ้าบริษัททราบ ข้อความจริงนั้นๆ อาจจะได้จูงใจบริษัทให้เรียกเบี้ยประกันภัยสูงขึ้นอีกหรือบอกปัดไม่ยอมทําสัญญาประกันภัยจะตกเป็นโมฆยะบริษัทมีสิทธิบอกล้างสัญญาประกันภัยได้สัญญาประกันภัยนี้  

2) บริษัทมีสิทธิตรวจสอบประวัติการรักษาพยาบาลและการตรวจวินิจฉัยของผู้เอาประกันภัย และมีสิทธิทางการชันสูตรพลิกศพในกรณีที่มีเหตุจําเป็นและไม่เป็นการเท่าที่จําเป็นกับการประกันภัยนี้ขัดต่อกฎหมาย โดยค่าใช้จ่ายของบริษัท ในกรณีที่ผู้เอาประกันภัยไม่ยินยอมให้บริษัทตรวจสอบประวัติการรักษาพยาบาลและการตรวจวินิจฉัยของผู้เอาประกันภัยเพื่อประกอบการพิจารณาจ่ายผลประโยชน์นั้นบริษัทสามารถปฏิเสธการให้ความคุ้มครองแก่ผู้เอาประกันภัยได้  

3) การชําระเบี้ยประกันภัยและการเริ่มความคุ้มครอง  

3.1) ในปีแรก ผู้เอาประกันภัยต้องชําระเบี้ยประกันภัยทันที และความคุ้มครองจะเริ่มต้นมีผลบังคับตามที่ระบุไว้ในตารางกรมธรรม์ประกันภัย  

3.2) ในปีที่ต่ออายุ ผู้เอาประกันภัยต้องชําระเบี้ยประกันภัยภายใน 31 วัน นับแต่วันที่ กรมธรรม์ประกันภัยในปีก่อนหน้าสิ้นผลบังคับตามที่ระบุไว้ในตารางกรมธรรม์ประกันภัย และบริษัทจะไม่ นําเงื่อนไขสภาพที่เป็นมาก่อนเอาประกันภัย (Pre-existing Condition) และระยะเวลาที่ไม่คุ้มครอง (Waiting Period) มาเริ่มนับใหม่  

3.3) หากผู้เอาประกันภัยไม่ชําระเบี้ยประกันภัยสําหรับปีที่ต่ออายุภายในระยะเวลาที่กําหนด ให้ถือว่าผู้เอาประกันภัยไม่ประสงค์ต่ออายุกรมธรรม์ประกันภัย และความคุ้มครองตามกรมธรรม์ ประกันภัยนี้สิ้นสุดลงตั้งแต่วันที่สิ้นสุดระยะเวลาเอาประกันภัยตามที่ระบุไว้ในตารางกรมธรรม์ประกันภัย  

4) บริษัทจะไม่จ่ายผลประโยชน์ตามกรมธรรม์ประกันภัยนี้สําหรับโรคเรื้อรัง การบาดเจ็บ หรือการป่วย (รวมถึงภาวะแทรกซ้อน) ที่ยังมิได้รักษาให้หายก่อนวันที่กรมธรรม์ประกันภัยนี้เริ่มมีผลบังคับ เป็นครั้งแรก (Pre-existing Condition) เว้นแต่  

4.1) ผู้เอาประกันภัยได้แถลงให้บริษัททราบและบริษัทยินยอมรับความเสี่ยงภัยโดย ไม่มีเงื่อนไขยกเว้นความคุ้มครองดังกล่าว หรือ  

4.2) กรมธรรม์ประกันภัยนี้ มีผลบังคับต่อเนื่องมาไม่น้อยกว่า 3 ปี โดยโรคเรื้อรัง การ บาดเจ็บ หรือการป่วย (รวมถึงภาวะแทรกซ้อน) นั้น ไม่ปรากฏอาการ ไม่ได้รับการตรวจรักษาหรือวินิจฉัย โดยแพทย์ หรือไม่ได้พบหรือปรึกษาแพทย์ ในระยะ 5 ปีก่อนวันที่กรมธรรม์ประกันภัยนี้ เริ่มมีผลบังคับ เป็นครั้งแรก  

5) บริษัทจะไม่จ่ายผลประโยชน์ตามกรมธรรม์ประกันภัยนี้สําหรับ  

5.1) การป่วยใดๆ ที่เกิดขึ้นในระยะเวลา......วัน (กําหนดได้ไม่เกิน 30 วัน) นับแต่วันที่ กรมธรรม์ประกันภัยมีผลบังคับเป็นครั้งแรกตามที่ระบุไว้ในหน้าตารางกรมธรรม์ประกันภัย หรือวันที่บริษัท อนุมัติให้เพิ่มผลประโยชน์ของกรมธรรม์ประกันภัยนี้แล้วแต่กรณีใดจะเกิดขึ้นภายหลัง ซึ่งระยะเวลานี้เรียกว่า ระยะเวลาที่ไม่คุ้มครอง (Waiting Period) หรือ 

5.2) การป่วยดังต่อไปนี้ ที่เกิดขึ้นในระยะเวลา.....วัน (กําหนดได้ไม่เกิน 120 วัน) ซึ่ง  

ระยะเวลานี้เรียกว่า ระยะเวลาที่ไม่คุ้มครอง (Waiting Period) นับแต่วันที่กรมธรรม์ประกันภัยมีผลบังคับ เป็นครั้งแรกตามที่ระบุไว้ในหน้าตารางกรมธรรม์ประกันภัย หรือวันที่บริษัทอนุมัติให้เพิ่มผลประโยชน์ของกรมธรรม์ประกันภัยนี้แล้วแต่กรณีใดจะเกิดขึ้นภายหลัง  

(1) เนื้องอก ถุงน้ํา หรือมะเร็งทุกชนิด (2) ริดสีดวงทวาร (3) ไส้เลื่อนทุกชนิด (4) ต้อเนื้อ หรือต้อกระจก (5) การตัดทอนซิล หรืออดีนอยด์ (6) นิ่วทุกชนิด (7) เส้นเลือดขอดที่ขา (8) เยื่อบุโพรงมดลูกเจริญผิดที่  

6) ผู้เอาประกันภัยมีสิทธิในการขอยกเลิกกรมธรรม์ประกันภัย (Free Look Period) โดย ส่งคืนกรมธรรม์ประกันภัยมายังบริษัทภายใน 15 วัน รับแต่วันที่ได้รับกรมธรรม์ประกันภัยจากบริษัทและ บริษัทจะคืนเบี้ยประกันภัยที่เหลือหลังจากหักค่าตรวจสุขภาพตามที่จ่ายจริงและค่าใช้จ่ายของบริษัท ฉบับละ (ไม่เกิน 500 บาท) (ถ้ามี) ภายในไม่เกิน 15 วัน นับจากวันที่บริษัทได้รับแจ้งการขอยกเลิกกรมธรรม์ ประกันภัย ในกรณีที่ผู้เอาประกันภัยได้ใช้สิทธิเรียกร้องค่าสินไหมทดแทนแล้ว ผู้เอาประกันภัยไม่มีสิทธิยกเลิกกรมธรรม์ประกันภัยตามเงื่อนไขนี้  

3.4 การชดใช้ค่าสินไหมทดแทน บริษัทจะจ่ายค่าสินไหมทดแทนสําหรับค่าใช้จ่ายที่จําเป็นและ สมควร ซึ่งเกิดขึ้นจากการรักษาพยาบาลตามความจําเป็นทางการแพทย์และมาตรฐาน ทางการแพทย์ให้ ตามจํานวนเงินที่ต้องจ่ายจริง แต่ไม่เกินจํานวนเงินผลประโยชน์สูงสุดตามที่ระบุไว้ในหน้าตารางกรมธรรม์ประกันภัย  

ตัวอย่างที่ 14.2 นางสมหญิง อายุ 37 ปี ได้เริ่มทําประกันภัยสุขภาพส่วนบุคคลผ่านตัวแทนประกัน วินาศภัยของบริษัทประกันวินาศภัยแห่งหนึ่ง โดยตัวแทนประกันวินาศภัยได้ซักถามข้อมูลนางสมหญิง อย่างละเอียดและบริษัทประกันภัยได้อนุมัติให้ทําประกันภัยได้ เวลาผ่านไปได้ 50 วัน นางสมหญิงมีอาการ ปวดท้องเข้ารักษาตัวในโรงพยาบาลแห่งหนึ่ง ผลการตรวจพบว่าเป็นนิ่วในถุงน้ําดี บริษัทประกันวินาศภัย จึงปฏิเสธที่จะชดใช้ค่าสินไหมทดแทนให้ โดยให้เหตุผลว่า นางสมหญิงเป็นนิ่วซึ่งเป็นการป่วยที่เกิดขึ้น ภายในระยะเวลารอคอยที่กําหนดไว้ 120 วัน นางสมหญิงต่อสู้ว่า ตนไม่เคยมีอาการมาก่อนจึงไม่สามารถ ทราบได้และก็ได้แจ้งตัวแทนประกันวินาศภัยของบริษัทไปในทํานองเดียวกัน แต่เนื่องจากกรมธรรม์ประกันภัย มีข้อกําหนดทั่วไปอยู่ในเรื่องระยะเวลารอคอย (Waiting Period) บริษัทประกันวินาศภัยจึงอาศัย ข้อกําหนดข้อนี้ปฏิเสธการจ่ายค่าสินไหมทดแทนได้  

ในปัจจุบันนี้ ประชาชนมีความใส่ใจในเรื่องของสุขภาพมากยิ่งขึ้นกอปรกับค่ารักษาพยาบาลสูงกว่า ในอดีตมาก และสถิติของการเจ็บไข้ได้ป่วยด้วยโรคร้ายแรง เช่น โรคมะเร็ง โรคหัวใจ เพิ่มมากขึ้น บริษัท ประกันภัยบางรายจึงมีแบบกรมธรรม์ประกันภัยใหม่ๆ ออกมาตอบสนองความต้องการ เช่น กรมธรรม์ประกันภัยสุขภาพโรคร้ายแรง (Critical Illness) ซึ่งคุ้มครองโรคร้ายแรง เช่น โรคมะเร็ง โรคหลอดเลือดสมอง โรคกล้ามเนื้อหัวใจตายครั้งแรกจากการขาดเลือด โรคปอดระยะสุดท้าย เป็นต้น และด้วยค่ารักษาพยาบาล ที่สูงขึ้นนั่นเอง บริษัทประกันภัยบางรายจึงออกแบบกรมธรรม์ประกันภัยชดเชยรายได้ขึ้นมาเพื่อคุ้มครองรายได้ระหว่างที่ผู้เอาประกันภัยต้องเข้าพักรักษาตัวในโรงพยาบาลและไม่สามารถทํางานได้  

ในปลายปี พ.ศ. 2562 เกิดโรคติดเชื้อไวรัสโคโรนา 2019 ซึ่งต่อมาเรียกชื่ออย่างเป็นทางการว่า โควิด-19 (COVID-19) ขึ้นในประเทศสาธารณรัฐประชาชนจีนก่อนแล้วระบาดอย่างรวดเร็วไปทั่วโลก ทําให้มีผู้ติดเชื้อและเสียชีวิตเป็นจํานวนมาก กรมธรรม์ประกันชีวิต กรมธรรม์ประกันสุขภาพ และ กรมธรรม์ประกันภัยการเดินทางที่ไม่มีข้อยกเว้นไว้เป็นการเฉพาะจะให้ความคุ้มครองโรคนี้ อย่างไรก็ตาม สํานักงานคณะกรรมการกํากับและส่งเสริมการประกอบธุรกิจประกันภัยได้ให้ความใส่ใจในการที่จะให้ ประชาชนได้รับความคุ้มครองจากโรคนี้เป็นการเฉพาะโดยมีความคุ้มครองและเบี้ยประกันภัยที่เหมาะสมจึงได้เร่งอนุมัติให้บริษัทประกันภัยที่สนใจจัดทํากรมธรรม์ประกันภัยโควิด-19 ดังกล่าวนี้ออกมารองรับความต้องการของประชาชน โดยที่ความคุ้มครองตามกรมธรรม์ประกันภัยของแต่ละบริษัทจะมีลักษณะ แตกต่างกันโดยสรุปได้ดังนี้คือโควิด-19  

1) คุ้มครองค่าใช้จ่ายแบบเหมาจ่าย ตามจํานวนเงินที่ตกลงกันเมื่อตรวจพบเชื้อโรคไวรัส  

2) คุ้มครองเมื่อมีภาวะโคม่า หรือเสียชีวิตจากการติดเชื้อโรคไวรัสโควิด-19  

 		3) ค่ารักษาพยาบาลจากการติดเชื้อโรคไวรัสโควิด-19  

4) ค่าชดเชยรายวันระหว่างการรักษาตัวในโรงพยาบาล  

กรมธรรม์ประกันภัยโควิด-19 จะไม่คุ้มครองในกรณีที่ผู้เอาประกันภัยเจ็บป่วยจากการติดเชื้อโรค ไวรัสโควิด-19 มาก่อนทําประกันภัย หรือติดเชื้อในระยะเวลารอคอย  

 

กิจกรรม 14.2.1  

1. นางสาวกัลยาเป็นพนักงานต้อนรับบนเครื่องบินของสายการบินพาณิชย์แห่งหนึ่ง ดังนั้น โดยอาชีพของเธอ เธอจึงไม่สามารถซื้อประกันภัยอุบัติเหตุส่วนบุคคลได้ ข้อความนี้ถูกต้องหรือไม่  

2. ระยะเวลาที่ไม่คุ้มครอง (Waiting Period) ในกรมธรรม์ประกันภัยสุขภาพ หมายถึงอะไร  

 

แนวตอบกิจกรรม 14.2.1  

1. ข้อความนี้ไม่ถูกต้อง เธอสามารถทําประกันภัยอุบัติเหตุส่วนบุคคลได้ เพียงแต่กรมธรรม์ ประกันภัยอุบัติเหตุส่วนบุคคลจะไม่คุ้มครองขณะที่เธอปฏิบัติหน้าที่อยู่บนเครื่องบินเท่านั้น แต่นอกจาก เวลานั้น เธอยังได้รับความคุ้มครองจากกรมธรรม์ประกันภัยเต็มที่  

2. ในกรมธรรม์ประกันภัยสุขภาพ ระยะเวลาที่ไม่คุ้มครอง หรือเรียกแบบแปลกันตามภาษาอังกฤษ ว่า ระยะเวลารอคอยนั้น คือระยะเวลาที่นับจากวันที่กรมธรรม์ประกันภัยเริ่มต้นมีผลบังคับเป็นครั้งแรกไป เป็นเวลาไม่เกิน 30 วัน หรือนับจากวันที่บริษัทอนุมัติให้เพิ่มผลประโยชน์ของกรมธรรม์ประกันภัยนี้แล้ว แต่กรณีใดจะเกิดขึ้นภายหลัง การป่วยใดๆ ก็ตามในช่วงเวลานี้จะไม่ได้รับความคุ้มครอง อีกกรณีหนึ่งคือการป่วยดังต่อไปนี้ ที่เกิดขึ้นในระยะเวลาไม่เกิน 120 วัน นับแต่วันที่กรมธรรม์ประกันภัยมีผลบังคับเป็นครั้งแรกหรือนับจากวันที่บริษัทอนุมัติให้เพิ่มผลประโยชน์ของกรมธรรม์ประกันภัยนี้แล้วแต่กรณีใดจะเกิด ขึ้นภายหลัง การป่วยดังกล่าวนี้ได้แก่ เนื้องอก ถุงน้ํา หรือมะเร็งทุกชนิด ริดสีดวงทวาร ไส้เลื่อนทุกชนิด ต้อเนื้อ หรือต้อกระจก การตัดทอนซิล หรืออดีนอยด์ นิ่วทุกชนิด เส้นเลือดขอดที่ขา เยื่อบุโพรงมดลูก เจริญผิดที่  



    
เรื่องที่ 14.2.2  

กรมธรรม์ประกันภัยที่คุ้มครองทรัพย์สินของบุคคล  

 
กรมธรรม์ประกันภัยประเภทนี้ถูกออกแบบให้มีลักษณะความคุ้มครองความเสียหายทางด้านการ เงินของบุคคลซึ่งเป็นผลมาจากการที่ทรัพย์สินของผู้เอาประกันภัยได้รับความสูญเสียหรือความเสียหายจากวินาศภัยที่ได้รับความคุ้มครองภายใต้กรมธรรม์ประกันภัย  

ทรัพย์สินที่เอาประกันภัยได้มีหลากหลายประเภท ได้แก่ สิ่งปลูกสร้างที่ใช้เป็นที่อยู่อาศัย เช่น บ้าน ทาวน์เฮ้าส์ บ้านแฝด ตึกแถวสําหรับอยู่อาศัย ห้องชุดสําหรับอยู่อาศัยในแฟลต อาคารชุด คอนโดมิเนียม เป็นต้น และทรัพย์สินภายในสิ่งปลูกสร้าง เช่น เฟอร์นิเจอร์ เครื่องตกแต่ง สิ่งติดตั้งตรึงตรา เครื่องใช้ภายใน บ้าน เครื่องใช้ไฟฟ้าและอุปกรณ์ไฟฟ้าภายในบ้าน เครื่องครัว เป็นต้น  

กรมธรรม์ประกันภัยสําหรับทรัพย์สินส่วนบุคคลที่มีแพร่หลายในตลาดประกันวินาศภัยไทย ได้แก่ กรมธรรม์ประกันอัคคีภัยสําหรับที่อยู่อาศัย กรมธรรม์ประกันอัคคีภัยที่อยู่อาศัยรายย่อย (ไมโครอินชัวรันส์) กรมธรรม์ประกันอัคคีภัยชุมชนบ้านอยู่อาศัย กรมธรรม์ประกันภัยโจรกรรม นอกจากนั้นแล้วก็เป็นกรมธรรม์ ที่ให้ความคุ้มครองทรัพย์สินเช่นเดียวกันแต่มีความคุ้มครองอื่นๆ ผสมอยู่ด้วย เช่น ความรับผิดตาม กฎหมายต่อบุคคลภายนอก และ/หรือ การประกันภัยอุบัติเหตุส่วนบุคคล เป็นต้น ผสมอยู่ด้วยซึ่งจะนําไป กล่าวถึงในเรื่องที่ 14.2.4 ต่อไป ส่วนในเรื่องนี้จะกล่าวถึงเฉพาะกรมธรรม์ประกันภัยที่อยู่อาศัยเท่านั้น และกรมธรรม์ประกันภัยโจรกรรมซึ่งเป็นที่นิยมทํากันสําหรับองค์กรมากกว่าบุคคลก็จะนําไปกล่าวถึงในเรื่องที่ 15.2.2  

 
กรมธรรม์ประกันอัคคีภัยสําหรับที่อยู่อาศัย  

กรมธรรม์ประกันอัคคีภัยสําหรับที่อยู่อาศัยได้ถูกพัฒนาขึ้นมากรมธรรม์ประกันอัคคีภัยฉบับ มาตรฐานเพื่อให้มีกรมธรรม์ประกันภัยที่สอดคล้องกับความต้องการของผู้บริโภคที่เป็นเจ้าของที่อยู่อาศัยและเพื่อให้สอดคล้องกับสภาพความเสี่ยงภัยของที่อยู่อาศัย ซึ่งมีความเสี่ยงภัยต่ําเมื่อเทียบกับลักษณะภัยอื่นๆ เช่น สํานักงาน โรงแรม โรงงาน เป็นต้น  

ความคุ้มครอง กรมธรรม์ประเภทนี้คุ้มครองความเสียหายที่เกิดขึ้นต่อทรัพย์สินเนื่องจากภัยที่ระบุไว้ต่อไปนี้  

1) ภัยไฟไหม้  

2) ภัยฟ้าผ่า (รวมถึงความเสียหายต่อเครื่องใช้ไฟฟ้า และอุปกรณ์ไฟฟ้าที่เกิดจากการ ลัดวงจรจากฟ้าผ่า)  

3) ภัยระเบิด  

4) ภัยจากการเฉี่ยว และ/หรือการชนของยานพาหนะหรือสัตว์พาหนะ เช่น ช้าง ม้า วัว ควาย เป็นต้น 

5) ภัยจากอากาศยานและ/หรือวัตถุที่ตกจากอากาศยาน และ  

6) ภัยเนื่องจากน้ํา เช่น ท่อประปาภายในบ้านแตกทําให้น้ําเอ่อท่วมพื้นไม้ปาร์เก้เสียหาย  

7) ภัยธรรมชาติ 4 ภัย ได้แก่ ภัยลมพายุ ภัยแผ่นดินไหว (ซึ่งรวมถึงภูเขาไฟระเบิด และ คลื่นใต้น้ําหรือสึนามิ) ภัยน้ําท่วม และภัยลูกเห็บ ซึ่งคุ้มครองรวมกันไม่เกิน 20,000 บาท ต่อปี ซึ่งภัยธรรมชาติทั้ง 4 ภัยนี้ ผู้เอาประกันภัยสามารถซื้อจํานวนเงินเอาประกันภัยเพิ่มเติมได้โดยเสียเบี้ย ประกันภัยเพิ่มเติม ทั้งนี้ขึ้นอยู่กับการพิจารณาของบริษัทประกันวินาศภัย  

กรมธรรม์ประกันภัยนี้ยังขยายความคุ้มครองถึงค่าเช่าที่อยู่อาศัยชั่วคราวด้วย ในกรณีอาคาร ได้รับความเสียหายจากทุกภัยที่ได้รับความคุ้มครองข้างต้น (ยกเว้นภัยธรรมชาติ 4 ภัย) และส่งผลให้ อาคารได้รับความเสียหายเกินกว่า 50% ของมูลค่าการซ่อมแซมอาคารหรือมูลค่าอาคารใหม่ ซึ่งบริษัทประกันวินาศภัยจะชดใช้ค่าเช่าที่อยู่อาศัยชั่วคราวให้แก่ผู้เอาประกันภัยเป็นรายวันตามจํานวนเงินที่กําหนดไว้ในกรมธรรม์ประกันภัย  

ความคุ้มครองทั้ง 7 ข้อที่กล่าวมาข้างต้นนี้ถือเป็นความคุ้มครองหลักของกรมธรรม์ประกันภัย หาก ผู้เอาประกันภัยมีความประสงค์จะซื้อความคุ้มครองเพิ่มเติมก็สามารถกระทําได้ โดยกรมธรรม์ประกันภัย สามารถขยายไปคุ้มครอง ภัยต่อเครื่องไฟฟ้า ภัยระอุ ภัยจากควัน และภัยการนัดหยุดงาน การจลาจล หรือการกระทําอันมีเจตนาร้ายได้ด้วยโดยเสียเบี้ยประกันภัยเพิ่มเติม  

ผู้เอาประกันภัยควรให้ความสนใจต่อข้อยกเว้นและเงื่อนไขทั่วไปของกรมธรรม์ประกันภัย ซึ่งมีผลต่อการชดใช้ค่าสินไหมทดแทนของบริษัทประกันวินาศภัย ในที่นี้จะขอยกตัวอย่างข้อยกเว้นและเงื่อนไข กรมธรรม์ที่สําคัญๆ ดังนี้  

ข้อยกเว้น กรมธรรม์ประกันอัคคีภัยสําหรับที่อยู่อาศัยมีข้อยกเว้นทั่วไปดังนี้  

1) ความเสียหายหรือค่าใช้จ่ายใดๆ ก็ตาม ไม่ว่าจะเกิดจากสาเหตุโดยตรงหรือโดยอ้อม และไม่ว่าจะเกิดจากสาเหตุหรือเหตุการณ์ซึ่งส่งผลกระทบอย่างต่อเนื่อง หรือมีลําดับเหตุการณ์เป็นอย่างไร สําหรับความเสียหายนั้น อันเป็นผลมาจาก หรือเกี่ยวเนื่องมาจากสงคราม การรุกราน การกระทําที่มุ่งร้าย ของศัตรูต่างชาติ หรือการกระทําที่มุ่งร้ายคล้ายสงคราม ไม่ว่าจะได้มีการประกาศสงครามหรือไม่ก็ตาม หรือสงครามกลางเมืองซึ่งหมายถึงสงครามระหว่างชนที่อาศัยอยู่ในประเทศเดียวกัน การแข็งข้อ การกบฏ การปฏิวัติ การรัฐประหาร การประกาศกฎอัยการศึก หรือเหตุการณ์ใดๆ ซึ่งจะเป็นเหตุให้มีการประกาศ หรือคงไว้ซึ่งกฎอัยการศึก การก่อความวุ่นวายทางการเมือง การก่อการร้าย การก่อวินาศกรรม การนัดหยุดงาน หรือการจลาจล ไม่ว่าจะเกี่ยวข้องกับทางการเมืองหรือไม่ก็ตาม การกระทําอันมีเจตนาร้ายเพื่อ ผลทางการเมือง ศาสนา ลัทธินิยม  

2) ความเสียหายหรือค่าใช้จ่ายใดๆ ก็ตาม ไม่ว่าจะเกิดจากสาเหตุโดยตรงหรือโดยอ้อม และไม่ว่าจะเกิดจากสาเหตุหรือเหตุการณ์ซึ่งส่งผลกระทบอย่างต่อเนื่อง หรือมีลําดับเหตุการณ์เป็นอย่างไร สําหรับความเสียหายนั้น อันเป็นผลมาจาก หรือเกี่ยวเนื่องมาจากสาเหตุดังนี้  

(1) การแผ่รังสี หรือการแพร่กัมมันตภาพรังสีจากเชื้อเพลิงนิวเคลียร์ หรือจากกาก นิวเคลียร์ใดๆ อันเนื่องมาจากการเผาไหม้ของเชื้อเพลิงนิวเคลียร์ และจากกรรมวิธีใดๆ แห่งการแตกแยกตัวทางนิวเคลียร์ซึ่งดําเนินติดต่อกันไปด้วยตัวเอง  

(2) การระเบิดของกัมมันตภาพรังสี หรือส่วนประกอบของนิวเคลียร์ หรือวัตถุอันตราย อื่นใดที่อาจเกิดการระเบิดในกระบวนการนิวเคลียร์ได้  

3) ความเสียหายจากการเผาทรัพย์สิน โดยคําสั่งเจ้าหน้าที่ หรือพนักงานผู้มีอํานาจตามกฎหมาย  

นอกจากนั้น ยังมีข้อยกเว้น เกี่ยวกับทรัพย์สินต่อไปนี้ เว้นแต่จะได้ระบุไว้โดยชัดเจนเป็นอย่างอื่น ในกรมธรรม์ประกันภัย  

1) เงินแท่ง หรือเงินรูปพรรณ หรือทองคําแท่ง หรือทองรูปพรรณ หรืออัญมณี  

2) โบราณวัตถุหรือศิลปวัตถุอันมีมูลค่า รวมทั้งสิ้นเกินกว่า 10,000.- บาท  

3) ต้นฉบับหรือสําเนาเอกสาร แบบแปลน แผนผัง ภาพเขียน รูปออกแบบ ลวดลาย แบบ หรือแบบพิมพ์ หรือแม่พิมพ์  

4) หลักประกันหนี้สิน หลักทรัพย์ เอกสารสําคัญต่างๆ ไปรษณียากร อากร แสตมป์ เงินตรา ธนบัตร เช็ค หรือเอกสารทางธุรกิจ  

5) วัตถุระเบิด  

6) เครื่องใช้ไฟฟ้าและอุปกรณ์ไฟฟ้าต่างๆ แผงวงจรไฟฟ้า อุปกรณ์อิเล็กทรอนิกส์ สาย ไฟฟ้าหรือหลอดไฟฟ้า ซึ่งได้รับความเสียหายเนื่องจากหรือเพราะการเดินเครื่องเกินกําลัง การใช้ความ กดดันเกินกําหนด ไฟฟ้าลัดวงจร การเกิดประกายไฟฟ้า การเผาไหม้ของสายไฟในตัวเอง การรั่วของ กระแสไฟฟ้า รวมทั้งสาเหตุที่เกิดจากการเสื่อมสภาพตามธรรมชาติ หรือจากการใช้งานเฉพาะเครื่องที่เกิดความเสียหายจากสาเหตุดังกล่าว  

7) ยานพาหนะทุกชนิด ไม่ว่าจะเป็นยานพาหนะทางบก ทางน้ํา หรือทางอากาศ  

8) ต้นไม้ การจัดแต่งสวน สนามหญ้า  

เงื่อนไขทั่วไป กรมธรรม์ประกันอัคคีภัยสําหรับที่อยู่อาศัยมีเงื่อนไขทั่วไปที่สําคัญดังนี้  

1) การใช้สถานที่ทําประโยชน์อื่นเพิ่มเติม กรณีที่ใช้สถานที่เอาประกันภัยทําประโยชน์อื่น เพิ่มเติมจากการอยู่อาศัยแม้เพียงบางส่วนในขณะที่เกิดความเสียหาย บริษัทจะชดใช้จํานวนเงินค่าสินไหมทดแทน โดยการคํานวณตามส่วนเฉลี่ยของจํานวนเงินเอาประกันภัยที่สามารถคํานวณได้ตามพิกัดอัตราเบี้ยประกันอัคคีภัย ตามลักษณะของภัยที่สถานที่เอาประกันภัยได้ถูกใช้งานจริงในจํานวนเบี้ยประกันภัย สุทธิภายใต้กรมธรรม์ประกันภัยฉบับนี้ในขณะที่เกิดความเสียหายนั้นกับมูลค่าแท้จริงของทรัพย์สินที่เอาประกันภัย ทั้งนี้ จํานวนเงินค่าสินไหมทดแทนที่จะต้องชดใช้ภายใต้เงื่อนไขนี้ จะไม่เกินกว่าจํานวนเงินเอาประกันภัยที่ระบุไว้ในตารางกรมธรรม์ประกันภัยนี้ เช่น สถานที่เอาประกันภัยใช้เป็นบ้านอยู่อาศัย จํานวนเงิน เอาประกันภัย 1,000,000 บาท เสียเบี้ยประกันภัย 600 บาทต่อปี ในระหว่างปี ผู้เอาประกันภัยตัดสินใจ เปิดกิจการร้านตัดผมขึ้นภายในบ้าน ซึ่งสมมติว่าอัตราเบี้ยประกันภัยสําหรับร้านตัดผมเท่ากับ 0.115% จะ ต้องเสียเบี้ยประกันภัย 1,150 บาทต่อปี และเกิดอัคคีภัยขึ้นหลังจากเอาประกันภัยมาได้ 240 วัน ทําให้บ้าน ได้รับความเสียหายโดยสิ้นเชิง แทนที่ผู้เอาประกันภัยจะได้รับค่าสินไหมทดแทนเป็นจํานวนเงิน 1,000,000 บาท ผู้เอาประกันภัยจะได้รับการชดใช้ค่าสินไหมทดแทนเพียง 521,739 บาท เท่านั้น (1,000,000 x 600/1,150)  

2) การเลือกกําหนดจํานวนเงินเอาประกันภัยและการชดใช้ค่าสินไหมทดแทน ผู้เอาประกันภัย มีสิทธิ์เลือกกําหนดจํานวนเงินเอาประกันภัยและการชดใช้ค่าสินไหมทดแทนวิธีหนึ่งวิธีใด ดังต่อไปนี้  

2.1) กําหนดจํานวนเงินเอาประกันภัย ตามวิธีมูลค่าทรัพย์สินที่เป็นของใหม่ (Replacement Cost Valuation) และชดใช้ค่าสินไหมทดแทนตามวิธีมูลค่าทรัพย์สินที่เป็นของใหม่ ณ เวลา และสถานที่ที่เกิดความเสียหาย หรือ  

2.2) กําหนดจํานวนเงินเอาประกันภัยตามวิธีมูลค่าที่แท้จริงของทรัพย์สิน (Actual Cash Valuation) และชดใช้ค่าสินไหมทดแทนตามวิธีมูลค่าที่แท้จริงของทรัพย์สิน ซึ่งเท่ากับมูลค่าทรัพย์สิน ที่เป็นของใหม่ หักด้วยค่าเสื่อมราคา ณ เวลา และสถานที่ที่เกิดความเสียหาย  

เพื่อให้เข้าใจได้ชัดเจนขึ้น ขอให้ศึกษาตัวอย่างต่อไปนี้  

ตัวอย่างที่ 14.3 นาย ก. มีบ้านอยู่หลังหนึ่ง สร้างมาได้ 10 ปีแล้ว มูลค่าเฉพาะตัวบ้าน ณ วันที่ก่อสร้างเสร็จเป็นจํานวนเงิน 10 ล้านบาท ปีนี้นาย ก. ต้องการเอาประกันภัยบ้านหลังนี้ นาย ก.สามารถกําหนดจํานวนเงินเอาประกันภัยได้ 2 วิธี คือ  

วิธีที่ 1 กําหนดตามวิธีมูลค่าทรัพย์สินที่เป็นของใหม่ นาย ก. คํานวณแล้วพบว่าบ้าน หลังนี้ หากสร้างขึ้นใหม่ ณ ปีนี้ จะต้องใช้เงินในการก่อสร้างทั้งสิ้นประมาณ 13 ล้านบาท นาย ก. จึงควร เอาประกันภัยด้วยจํานวนเงินเอาประกันภัยไม่ต่ํากว่า 13,000,000 x 70% = 9,100,000 บาท หากเกิดไฟ ไหม้ขึ้นต่อบ้านหลังนี้ในปีนี้ ทําให้บ้านเสียหายโดยสิ้นเชิงทั้งหลัง นาย ก. จะได้รับค่าสินไหมทดแทนเท่ากับ จํานวนเงินเอาประกันภัยคือ 9,100,000 บาท  

วิธีที่ 2 กําหนดตามวิธีมูลค่าที่แท้จริงของทรัพย์สิน จากการประเมินพบว่าบ้านหลังนี้ มีอายุการใช้งานได้ถึง 50 ปี จึงคํานวณค่าเสื่อมราคาได้ปีละ 10,000,000/50 = 200,000 บาท เมื่อบ้าน หลังนี้ใช้งานมาแล้ว 10 ปี ค่าเสื่อมราคาจึงเท่ากับ 200,000 x 10 = 2,000,000 บาท นาย ก. จึงควรเอา ประกันภัยด้วยจํานวนเงินเอาประกันภัยไม่ต่ํากว่า 10,000,000 - 2,000,000 - 8,000,000 x 70% = 5,600,000 บาท หากเกิดไฟไหม้ขึ้นต่อบ้านหลังนี้ในปีนี้ ทําให้บ้านเสียหายโดยสิ้นเชิงทั้งหลัง นาย ก. จะได้รับค่าสินไหมทดแทนเท่ากับจํานวนเงินเอาประกันภัยคือ 5,600,000 บาท  

3) การประกันภัยทรัพย์สินต่ํากว่ามูลค่าที่แท้จริง ผู้เอาประกันภัยมีหน้าที่ต้องกําหนด จํานวนเงินเอาประกันภัยไม่ต่ํากว่าร้อยละ 70 ของมูลค่าที่แท้จริงของทรัพย์สินที่เอาประกันภัยแต่ละรายการมิฉะนั้น บริษัทประกันวินาศภัยจะถือว่าผู้เอาประกันภัยรับประกันภัยตนเองในส่วนที่แตกต่างกับมูลค่าที่แท้จริงของทรัพย์สินที่เอาประกันภัยแต่ละรายการ และในการคํานวณค่าสินไหมทดแทน (ยกเว้นภัย ธรรมชาติ 4 ภัย) ผู้เอาประกันภัยจะต้องรับภาระส่วนเฉลี่ยความเสียหายไปตามส่วน โดยสูตรที่ใช้ในการคํานวณค่าสินไหมทดแทนซึ่งบริษัทจะต้องรับผิดชอบในกรณีนี้คือ  

ค่าสินไหมทดแทน (ไม่เกินจํานวนเงินเอาประกันภัย) =Zจํานวนเงินเอาประกันภัย/มูลค่าทรัพย์สิน ณ เวลาเกิดความเสียหาย) × มูลค่าความเสียหาย  

ตัวอย่างที่ 14.4 จากตัวอย่างที่ 14.4 ที่ยกมาในข้อ 2 ก่อนหน้านี้ หากนาย ก. เอาประกันภัย บ้านของตนและกําหนดจํานวนเงินเอาประกันภัยตามมูลค่าทรัพย์สินที่เป็นของใหม่ เพียง 8,000,000 บาท หากเกิดความเสียหายโดยสิ้นเชิง นาย ก. จะได้รับค่าสินไหมทดแทนเพียง 8,000,000 บาทเท่ากับจํานวน เงินเอาประกันภัย และในกรณีที่เป็นเพียงความเสียหายบางส่วน เช่น เสียหายประเมินราคาได้ 400,000 บาท นาย ก. จะได้รับชดใช้ค่าสินไหมทดแทนเพียง 246,154 บาท (จากสูตร 8,000,000/13,000,000 × 400,000) บาท  

แต่หาก นาย ก. เอาประกันภัยบ้านของตนและกําหนดจํานวนเงินเอาประกันภัยตามมูลค่า ที่แท้จริงของทรัพย์สิน เพียง 5,000,000 บาท หากเกิดความเสียหายโดยสิ้นเชิง นาย ก. จะได้รับค่าสินไหม ทดแทนเพียง 5,000,000 บาทเท่ากับจํานวนเงินเอาประกันภัย และในกรณีที่เป็นเพียงความเสียหาย บางส่วน เช่น เสียหายประเมินราคาได้ 400,000 บาท นาย ก. จะได้รับชดใช้ค่าสินไหมทดแทนเพียง250,000 บาท (จากสูตร 5,000,000/8,000,000 x 400,000) บาท  

อย่างไรก็ตาม หากเกิดความเสียหายแก่ทรัพย์สินที่เอาประกันภัยจากภัยธรรมชาติทั้ง 4 ภัย ได้แก่ ภัยลมพายุ ภัยแผ่นดินไหว ภัยน้ําท่วม และภัยลูกเห็บ บริษัทจะไม่นําเงื่อนไขนี้มาใช้ในการพิจารณาคํานวณค่าสินไหมทดแทน  

4) การประกันภัยอื่น กรณีที่ผู้เอาประกันภัยมีการประกันภัยกับบริษัทประกันภัยอื่น ไม่ว่า โดยผู้เอาประกันภัยเอง หรือโดยบุคคลอื่นใดที่กระทําในนามผู้เอาประกันภัยซึ่งให้ความคุ้มครองในภัย เดียวกันกับกรมธรรม์ประกันภัยฉบับนี้ไม่ว่าทั้งหมดหรือบางส่วน ซึ่งเป็นได้ทั้งที่เรียกว่า การประกันภัย ซ้ําซ้อน (Double Insurance) ซึ่งหมายถึงการประกันภัยหลายราย หรือกรมธรรม์ประกันภัยหลายฉบับ ซึ่งเป็นประเภทเดียวกัน หรือแบบเดียวกันมาซ้ําซ้อนกัน เช่น กรมธรรม์ประกันอัคคีภัยที่อยู่อาศัยกับ กรมธรรม์ประกันอัคคีภัยที่อยู่อาศัย และการประกันภัยอื่น (Other Insurance) ซึ่งหมายถึง การประกันภัย หลายราย หรือกรมธรรม์ประกันภัยหลายฉบับซึ่งเป็นต่างประเภทกัน หรือเป็นประเภทเดียวกันแต่ต่างแบบ กันมาซ้อนกัน เช่น กรมธรรม์ประกันอัคคีภัยกับกรมธรรม์ประกันความเสี่ยงภัยทรัพย์สิน ผู้เอาประกันภัย ต้องแจ้งเป็นหนังสือให้บริษัทประกันภัยทราบ ซึ่งบริษัทประกันภัยทุกรายจะร่วมเฉลี่ยชดใช้ค่าสินไหมทดแทนให้ไม่เกินกว่าส่วนเฉลี่ยตามจํานวนเงินที่บริษัทได้รับประกันภัยไว้ต่อจํานวนเงินเอาประกันภัยรวมทั้งสิ้นของทุกกรมธรรม์ประกันภัย แต่จะไม่เกินกว่าจํานวนเงินเอาประกันภัยที่บริษัทได้รับประกันภัย ไว้ ซึ่งเป็นไปตามหลักการร่วมชดใช้ค่าสินไหมทดแทน (Principle of Contribution) และหลักการชดใช้ค่าสินไหมทดแทนตามความเป็นจริง (Principle of Indemnity) และเป็นที่ตกลงว่าการจ่ายค่าสินไหม ทดแทนเช่นนี้ บริษัทจะไม่ยกเอาลําดับการรับประกันภัยก่อนหรือหลังขึ้นเป็นข้ออ้างในการร่วมเฉลี่ยชดใช้ความเสียหายดังกล่าว  

ในกรณีที่ผู้เอาประกันภัยมีการประกันภัยอื่นๆ อยู่แต่มิได้แจ้งให้บริษัทประกันภัยทราบบริษัทประกันภัยสามารถยกเอาเหตุที่ไม่แจ้งนี้เป็นการไม่เปิดเผยข้อความจริงและอาจปฏิเสธการชดใช้ค่าสินไหมทดแทนได้  

ตัวอย่างที่ 14.5 นาย ก. เอาประกันภัยบ้านอยู่อาศัยของตนเองซึ่งมีมูลค่า 3,000,000 บาท ไว้กับ บริษัท เอ ประกันภัย จํากัด (มหาชน) มีจํานวนเงินเอาประกันภัย 2,200,000 บาท อีกสองเดือนต่อมา  

นาย ข. ซึ่งเป็นเพื่อนของนาย ก. และเป็นตัวแทนประกันวินาศภัยของบริษัท บี ประกันภัย จํากัด (มหาชน) ด้วย เห็นว่า นาย ก. ทําประกันภัยไว้ไม่เต็มมูลค่า จึงขอให้นาย ก. ทําประกันอัคคีภัยบ้านอยู่อาศัยเพิ่ม กับบริษัท บี ประกันภัย จํากัด (มหาชน) อีก 800,000 บาท นาย ก. ตกลง และแจ้งให้บริษัท เอ ประกันภัย จํากัด (มหาชน) ทราบถึงการประกันภัยเพิ่มอีกฉบับหนึ่งนี้ด้วย หลังจากนั้น ไม่นาน เกิดอัคคีภัยขึ้นทําให้ บ้านของนาย ก. ได้รับความเสียหายเป็นจํานวนเงิน 200,000 บาท บริษัทประกันภัยทั้งสองรายจะชดใช้ ค่าสินไหมทดแทน 

  

กิจกรรม 14.2.2  

เพราะเหตุใด ผู้เอาประกันภัยจึงไม่ควรเอาประกันภัยบ้านอยู่อาศัยและทรัพย์สินภายในบ้านโดย มีจํานวนเงินเอาประกันภัยแต่ละรายการต่ํากว่าร้อยละ 70 ของมูลค่าที่แท้จริง  

 

แนวตอบกิจกรรม 14.2.2  

ผู้เอาประกันภัยไม่ควรเอาประกันภัยทรัพย์สินของตนทุกรายการต่ํากว่าร้อยละ 70 ของมูลค่าที่ แท้จริงของทรัพย์สิน เพราะหากเกิดวินาศภัยขึ้น ผู้เอาประกันภัยจะต้องรับผิดชอบต่อจํานวนเงินความเสียหายส่วนต่างตามเงื่อนไขเฉลี่ยความเสียหาย เช่น  

บ้านมีมูลค่า 5,000,000 บาท เอาประกันภัย 3,000,000 บาท ต่ํากว่ามูลค่า 2,000,000 บาท  

ทรัพย์สินภายในบ้าน มูลค่า 500,000 บาท เอาประกันภัย 300,000 บาท ต่ํากว่ามูลค่า 200,000 บาท  

เกิดไฟไหม้ มูลค่าความเสียหายต่อตัวบ้าน 1,000,000 บาท ทรัพย์สินเสียหาย 100,000 บาท 

การชดใช้ค่าสินไหมทดแทนจะเป็นดังนี้  

บริษัทชดใช้ค่าสินไหมทดแทนต่อตัวบ้าน 3,000,000/5,000,000 x 1,000,000 = 600,000 บาท 

ผู้เอาประกันภัยรับผิดชอบเอง 2,000,000/5,000,000 x 1,000,000 = 400,000 บาท  

บริษัทชดใช้ค่าสินไหมทดแทนต่อทรัพย์สินภายในบ้าน 300,000/500,000 x 100,000 = 60,000 บาท  

ผู้เอาประกันภัยรับผิดชอบเอง 200,000/500,000 x 100,000 = 40,000 บาท  

ผู้เอาประกันภัยได้รับชดใช้ 600,000 + 60,000 = 660,000 บาท  

ผู้เอาประกันภัยรับผิดชอบตามเงื่อนไขเฉลี่ยความเสียหาย 400,000+40,000 = 440,000 บาท 

แต่หากผู้เอาประกันภัยทําประกันภัยทรัพย์สินโดยมีจํานวนเงินเอาประกันภัยไม่ต่ํากว่าร้อยละ 70 ของมูลค่าทรัพย์สินในขณะเกิดความเสียหาย บริษัทประกันวินาศภัยจะรับผิดชอบชดใช้ค่าสินไหมทดแทน เต็มจํานวนความเสียหายโดยไม่นําเอาเงื่อนไขเฉลี่ยมาใช้  


    
เรื่องที่ 14.2.3  

กรมธรรม์ประกันภัยที่คุ้มครองความรับผิดตามกฎหมายของบุคคล  

 

เมื่อผู้เอาประกันภัยกระทําการโดยประมาทเลินเล่อต่อบุคคลภายนอก เป็นเหตุให้บุคคลภายนอก ต้องเสียชีวิต ได้รับบาดเจ็บ เจ็บป่วยหรือทรัพย์สินเสียหาย บุคคลนั้นมีความรับผิดตามกฎหมาย ทั้งนี้ รวม ไปถึงการกระทําโดยบุคคลในครอบครัวของผู้เอาประกันภัย หรือลูกจ้างของผู้เอาประกันภัยด้วย ตัวอย่าง เช่น ผู้เอาประกันภัยเดินชนกระจกของห้างสรรพสินค้าแตกได้รับความเสียหาย หรือผู้เอาประกันภัย ชนกระถางต้นไม้ที่ตั้งไว้บนขอบระเบียงหล่นลงมาจากอาคารโดนรถยนต์ของบุคคลอื่นได้รับความเสียหาย หรือแม้แต่การที่ผู้เอาประกันภัยซึ่งเป็นเจ้าของบ้านไม่ได้ดูแลบ้านด้วยความระมัดระวัง เช่น ปล่อยให้มี น้ําหกเลอะพื้นบ้านทําให้แขกที่มาเยี่ยมบ้านเกิดอุบัติเหตุหกล้มได้รับบาดเจ็บ เป็นต้น  

อย่างไรก็ตาม ในกรณีที่เป็นความเสียหายต่อทรัพย์สินของบุคคลภายนอกแต่อยู่ในความดูแล ครอบครอง เก็บรักษาโดยผู้เอาประกันภัย ทรัพย์สินนั้นก็จะไม่ได้รับความคุ้มครอง เช่น ผู้บังคับบัญชาของ ผู้เอาประกันภัยฝากเครื่องลายครามไว้ที่บ้านของผู้เอาประกันภัย แล้วบุตรชายของผู้เอาประกันภัยเตะ ฟุตบอลไปโดนเครื่องลายครามแตก กรมธรรม์ประกันภัยนี้จะไม่คุ้มครอง  

จะเห็นได้ว่าบุคคลสามารถก่อให้เกิดความรับผิดต่อบุคคลภายนอกตามกฎหมายได้หลายทาง ซึ่ง หากบุคคลนั้นซื้อกรมธรรม์ประกันภัยความรับผิดตามกฎหมายไว้ กรมธรรม์ประกันภัยนั้นก็จะมาทําการ “ค้ําจุน” ผู้เอาประกันภัยโดยชดใช้ค่าสินไหมทดแทนในนามของผู้เอาประกันภัยให้แก่บุคคลภายนอกนั้น รวมถึงค่าใช้จ่ายทางกฎหมายที่เกิดขึ้นด้วย เช่น ค่าใช้จ่ายในการต่อสู้คดี เป็นต้น ในการชดใช้ค่าสินไหม ทดแทนนั้น บริษัทประกันวินาศภัยจะชดใช้ให้เท่าที่ผู้เอาประกันภัยต้องรับผิดตามกฎหมายเท่านั้นแต่ไม่เกินจํานวนเงินเอาประกันภัย  

ในตลาดประกันวินาศภัยของประเทศไทย มีบริษัทประกันวินาศภัยที่นําเอากรมธรรม์ประกันภัย ความรับผิดตามกฎหมายต่อบุคคลภายนอกส่วนบุคคลมาขายกันอยู่บ้าง แต่ไม่เป็นที่นิยมแพร่หลายนัก และยังไม่มีกรมธรรม์ประกันภัยความรับผิดส่วนบุคคลต่อบุคคลภายนอกฉบับมาตรฐาน ต่างกับกรมธรรม์- ประกันภัยความรับผิดตามกฎหมายขององค์กรซึ่งมีอยู่หลายประเภท ดังจะได้กล่าวถึงต่อไปในเรื่องที่ 15.2.3  

 

 

กิจกรรม 14.2.3  

จงระบุว่าการเกิดอุบัติเหตุในข้อใดต่อไปนี้ได้รับความคุ้มครองภายใต้กรมธรรม์ประกันภัยความรับผิดต่อบุคคลภายนอกส่วนบุคคล เพราะเหตุใด  

1. ผู้เอาประกันภัยซ้อมกอล์ฟไปโดนเครื่องรับโทรทัศน์ของตนเองแตก  

2. บุตรชายของผู้เอาประกันภัยเลินเล่อเดินชนแจกันของเพื่อนบ้านที่มาฝากไว้ตกแตก  

3. ขณะตากผ้าอยู่บนระเบียงบ้าน ภรรยาของผู้เอาประกันภัยชนกระถางต้นไม้ตกลงมาโดนศีรษะ ของคนเดินถนนได้รับบาดเจ็บ  

 

แนวตอบกิจกรรม 14.2.3  

1. ไม่คุ้มครอง เพราะเป็นทรัพย์สินของตนเอง  

2. ไม่คุ้มครอง เพราะเป็นทรัพย์สินที่อยู่ในความดูแลของผู้เอาประกันภัย  

3. คุ้มครอง เพราะเป็นการกระทําโดยประมาทเลินเล่อของฝ่ายผู้เอาประกันภัยที่เกิดผลต่อบุคคลภายนอก  

  

เรื่องที่ 14.2.4  

กรมธรรม์ประกันภัยที่คุ้มครองแบบผสม  

ด้วยวิวัฒนาการของตลาดประกันภัยทั่วโลกและทั้งด้านผู้ประกอบการประกันภัยที่มีความรู้เกี่ยวกับ  

แบบการประกันภัยของต่างประเทศมากขึ้นและผู้ซื้อที่มีความต้องการที่หลากหลายขึ้น กรมธรรม์ประกันภัย ที่มีความคุ้มครองวัตถุที่เอาประกันภัยประเภทใดประเภทหนึ่งอย่างเดียว เช่น คุ้มครองชีวิตและร่างกาย คุ้มครองทรัพย์สิน หรือคุ้มครองความรับผิดตามกฎหมาย ก็มีการเปลี่ยนแปลงและพัฒนาโดยการนําเอา วัตถุที่เอาประกันภัยหลายประเภทมารวมกันไว้ในกรมธรรม์ประกันภัยฉบับเดียว เช่น กรมธรรม์ประกัน อัคคีภัยสําหรับที่อยู่อาศัยซึ่งมีวัตถุที่เอาประกันภัยเป็นทรัพย์สิน ก็ได้รับการพัฒนามาเป็นกรมธรรม์ประกันภัย แบบแพ็กเก็จ (Packaged Insurance Policy) ซึ่งนําเอาวัตถุที่เอาประกันภัยหลายประเภทและความ คุ้มครองที่มีในกรมธรรม์ประกันภัยหลายฉบับมารวมกันไว้ในฉบับเดียว เช่น กรมธรรม์ประกันภัยสําหรับ เจ้าบ้าน (Homeowner's/Householder's Insurance Policy) หรือแม้กระทั่งกรมธรรม์ประกันภัยรถยนต์ ซึ่งโดยทั่วไปถูกจัดอยู่ในการประกันภัยประเภททรัพย์สินก็ตาม ก็จะเห็นได้ว่ามีวัตถุที่เอาประกันภัยทั้งที่ เป็นทรัพย์สิน ความรับผิดตามกฎหมายต่อบุคคลภายนอก และชีวิตและร่างกายของบุคคล รวมอยู่ในกรมธรรม์ประกันภัยฉบับเดียว  

ในเรื่องนี้ จะยกตัวอย่างกรมธรรม์ประกันภัยต่อไปนี้  

1. กรมธรรม์ประกันภัยสําหรับเจ้าบ้าน (Homeowner's/Householder's Insurance Policy) 

2. กรมธรรม์ประกันภัยผู้เล่นกอล์ฟ (Golfers Indemnity Insurance Policy)  

3. กรมธรรม์ประกันภัยรถยนต์ (Automobile Insurance Policy)  


กรมธรรม์ประกันภัยสําหรับเจ้าบ้าน  

กรมธรรม์ประกันภัยประเภทนี้มีจุดประสงค์ให้ความคุ้มครองต่อผู้เป็นเจ้าของอาคารประเภทบ้านอยู่อาศัย สํานักงานในบ้าน หรือห้องชุดอยู่อาศัยในแฟลต แมนชั่น หรือคอนโดมิเนียม ให้ได้รับความ คุ้มครองหลายอย่างไว้ในกรมธรรม์เดียวกัน ซึ่งประกอบด้วยความคุ้มครองความเสียหายจากอัคคีภัย ความ เสียหายจากการโจรกรรมหรือการลักทรัพย์ ความเสียหายต่อทรัพย์สินในอาคาร ความรับผิดต่อบุคคล ภายนอก การสูญเสียค่าเช่าหรือค่าใช้จ่ายสําหรับค่าเช่าที่พักอาศัยชั่วคราว และการจ่ายเงินชดเชยสําหรับการเสียชีวิตของผู้เอาประกันภัยให้แก่ผู้รับประโยชน์  

ตามแบบสากลนิยมนั้น กรมธรรม์ประกันภัยที่คุ้มครองทั้งตัวอาคารและทรัพย์สินที่อยู่ภายในอาคาร จะเรียกเป็นภาษาอังกฤษว่า Homeowners Insurance Policy และกรมธรรม์ประกันภัยที่คุ้มครองเฉพาะ ทรัพย์สินภายในอาคารเท่านั้น จะเรียกว่า Householders Insurance Policy ในประเทศไทยกรมธรรม์ ประกันภัยลักษณะนี้จะมีชื่อเรียกที่แตกต่างกันออกไป แต่สาระสําคัญของความคุ้มครองและข้อยกเว้น ไม่แตกต่างกันมากนัก  

กรมธรรม์ประกันภัยประเภทนี้มีประโยชน์ต่อผู้เอาประกันภัยเนื่องจากสามารถประหยัดค่าเบี้ยกรมธรรม์ประเภทนี้จะต่ํากว่าอัตราเบี้ยประกันภัยรวมของกรมธรรม์ที่ประกันภัยมีความคุ้มครองที่คล้ายคลึง  

ประกันภัยได้มากกว่าการทําประกันภัยหลายกรมธรรม์ ด้วยเหตุว่าอัตราเบี้ยประกันภัยโดยรวมของกันหลายฉบับและมีความสะดวกในการต่ออายุกรมธรรม์ประกันภัยด้วย ความคุ้มครอง ความคุ้มครองในกรมธรรม์ประกันภัยสําหรับเจ้าบ้านจะแบ่งออกเป็น 5 หมวดโดยสรุปดังนี้  

หมวดที่ 1 ความสูญเสียและความเสียหายต่อตัวอาคาร บริษัทจะชดใช้ค่าสินไหมทดแทน แก่ผู้เอาประกันภัย สําหรับความสูญเสียหรือความเสียหายต่ออาคารที่เอาประกันภัย อันเนื่องมาจากอัคคีภัย ฟ้าผ่า การระเบิด อากาศยานหรือสิ่งที่หล่นจากอากาศยาน น้ําท่วม การไหลล้นหรือการระเบิดของ แท็งก์น้ํา อุปกรณ์ส่วนควบของแท็งก์น้ําหรือท่อน้ํา การลักทรัพย์โดยใช้กําลังรุนแรงเพื่อเข้าไปหรือออกจาก อาคาร การชิงทรัพย์ การปล้นทรัพย์ หรือความพยายามกระทําการดังกล่าว อาคารถูกชนโดยพาหนะทางบก ม้าหรือปศุสัตว์ ที่ไม่ได้เป็นของหรืออยู่ในความควบคุมของผู้เอาประกันภัย หรือของสมาชิกในครอบครัว ที่อยู่ด้วยกันกับผู้เอาประกันภัย แผ่นดินไหว พายุเฮอริเคน พายุไซโคลน พายุไต้ฝุ่น หรือลมพายุ บริษัท ประกันวินาศภัยก็จะชดใช้ความเสียหายให้ตามความเสียหายที่แท้จริงแต่ไม่เกินจํานวนเงินเอาประกันภัย  

หมวดที่ 2 ความสูญเสียและความเสียหายต่อทรัพย์สินภายในอาคาร บริษัทจะชดใช้ ค่าสินไหมทดแทนแก่ผู้เอาประกันภัย สําหรับความสูญเสียหรือความเสียหายต่อทรัพย์สินในอาคารที่ เอาประกันภัย อันเนื่องมาจากอัคคีภัย ฟ้าผ่า การระเบิด อากาศยานหรือสิ่งที่หล่นจากอากาศยาน น้ําท่วม การไหลล้นหรือการระเบิดของแท็งก์น้ํา อุปกรณ์ส่วนควบของแท็งก์น้ําหรือท่อน้ํา การลักทรัพย์โดยใช้กําลัง รุนแรงเพื่อเข้าไปหรือออกจากอาคาร การชิงทรัพย์ การปล้นทรัพย์ หรือความพยายามกระทําการดังกล่าว อาคารถูกชนโดยพาหนะทางบก ม้าหรือปศุสัตว์ ที่ไม่ได้เป็นของหรืออยู่ในความควบคุมของผู้เอาประกันภัย หรือของสมาชิกในครอบครัวที่อยู่ด้วยกันกับผู้เอาประกันภัย แผ่นดินไหว พายุเฮอริเคน พายุไซโคลน พายุไต้ฝุ่น หรือลมพายุ บริษัทประกันวินาศภัยก็จะชดใช้ความเสียหายให้ตามความเสียหายที่แท้จริงแต่ไม่เกิน จํานวนเงินเอาประกันภัยต้องทําการซ่อมแซมหรือสร้างขึ้นใหม่  

หมวดที่ 3 ค่าใช้จ่ายสําหรับค่าเช่าที่พักอาศัยชั่วคราวและการสูญเสียค่าเช่า ในกรณีอาคาร ที่พักอาศัยที่ทําประกันภัยนั้นได้รับความเสียหายจากภัยดังกล่าวข้างต้น จนไม่สามารถอยู่อาศัยได้ และ ในระหว่างรอการซ่อมแซมหรือสร้างใหม่นั้น ผู้เอาประกันภัยจําเป็น ต้องหาที่พักอาศัยชั่วคราว เช่น บ้านเช่า โรงแรม หรืออพาร์ทเม้นท์ เป็นต้น บริษัทประกันวินาศภัย จะชดใช้ค่าสินไหมทดแทนให้แก่ผู้เอาประกันภัยเพื่อเป็นค่าเช่าที่พักอาศัยชั่วคราวดังกล่าว นอกจากนั้น ใน กรณีที่ผู้เอาประกันภัยเป็นเจ้าของอาคารและมีรายได้จากการให้เช่าอาคารนั้น เช่น เจ้าของบ้านเช่า เจ้าของ หอพักหรือเจ้าของอพาร์ทเม้นท์ เป็นต้น หากเกิดความเสียหายต่ออาคารจากภัยที่คุ้มครองตามกรมธรรม์ ประกันภัย จนทําให้เจ้าของอาคารต้องขาดรายได้ซึ่งเคยได้รับ บริษัทประกันวินาศภัยจะชดใช้ค่าสินไหม ทดแทนให้แก่ผู้เอาประกันภัยตามจํานวนเงินเอาประกันภัยที่ระบุในกรมธรรม์ประกันภัย  

หมวดที่ 4 ความรับผิดตามกฎหมายต่อบุคคลภายนอก บริษัทประกันวินาศภัยจะชดใช้ ค่าสินไหมทดแทนในนามผู้เอาประกันภัย หากผู้เอาประกันภัยต้องรับผิดตามกฎหมายต่อบุคคลภายนอก ในฐานะเจ้าของอาคารที่เอาประกันภัย หรือในฐานะผู้เช่า ซึ่งพักอาศัยในอาคารที่เอาประกันภัย ในกรณีที่บุคคลภายนอกได้รับบาดเจ็บ หรือเสียชีวิต หรือทรัพย์สินได้รับความเสียหาย  

หมวดที่ 5 เงินชดเชยการเสียชีวิตของผู้เอาประกันภัย หากผู้เอาประกันภัยประสบอุบัติเหตุ ขณะที่อยู่ในอาคารที่ทําประกันภัย และเป็นเหตุให้เสียชีวิตทันที หรือได้รับบาดเจ็บอันมีสาเหตุมาจากภัย ภายใต้ความคุ้มครองต่ออาคารและทรัพย์สินในอาคาร และมีผลทําให้ผู้เอาประกันภัยต้องเสียชีวิตภายใน 180 วัน นับจากวันเกิดอุบัติเหตุ บริษัทประกันวินาศภัยจะจ่ายค่าชดเชยให้แก่ผู้รับประโยชน์ตามที่ระบุชื่อ ไว้ในกรมธรรม์ประกันภัย เช่น อาคารที่เอาประกันภัยเกิดเพลิงไหม้ เป็นผลให้ผู้เอาประกันภัยถูกไฟคลอก ได้รับบาดเจ็บสาหัสต้องเข้ารับการรักษาในโรงพยาบาล ต่อมาผู้เอาประกันภัยได้เสียชีวิตลง ซึ่งอยู่ภายใน 180 วัน นับจากวันที่เกิดเพลิงไหม้นั้น  

นอกจากนั้น ผู้เอาประกันภัยยังสามารถซื้อความคุ้มครองเพิ่มเติมได้โดยเสียเบี้ยประกันภัยเพิ่มเช่น ความคุ้มครองต่อกระจกที่เป็นเสมือนผนังอาคารและกระจกประตูหน้าต่าง เงินชดเชยการเสียชีวิตของ คู่สมรสหรือสมาชิกในครอบครัว เป็นต้น  

ข้อยกเว้น จะเห็นได้ว่ากรมธรรม์ประกันภัยนี้เป็นการนําเอาสาระสําคัญของกรมธรรม์ประกันภัย หลายประเภทมาผสมผสานกันอยู่ในกรมธรรม์ประกันภัยฉบับเดียว เช่น กรมธรรม์ประกันอัคคีภัยสําหรับ ที่อยู่อาศัยกรมธรรม์ประกันภัยความรับผิดตามกฎหมายต่อบุคคลภายนอก กรมธรรม์ประกันภัยอุบัติเหตุ ส่วนบุคคล ดังนั้น ข้อยกเว้นของกรมธรรม์ประกันภัยนี้ก็จะเป็นข้อยกเว้นเช่นเดียวกันกับกรมธรรม์ประกันภัย ต่างๆ ที่นํามารวมกันนั่นเอง  

เงื่อนไขทั่วไป เช่นเดียวกับข้อยกเว้น กรมธรรม์ประกันภัยฉบับนี้จะมีเงื่อนไขกรมธรรม์ที่สําคัญๆ คล้ายคลึงกับเงื่อนไขทั่วไปในกรมธรรม์ประกันภัยเดิม  

 

กรมธรรม์ประกันภัยผู้เล่นกอล์ฟ  

กรมธรรม์ประกันภัยผู้เล่นกอล์ฟมีจุดประสงค์ให้ความคุ้มครองความเสี่ยงภัยของผู้เอาประกันภัยในขณะเล่น ซ้อม หรือฝึกหัดกอล์ฟ ในสนามฝึกหักกอล์ฟสาธารณะหรือสนามกอล์ฟในประเทศไทย โดยมีวัตถุที่เอาประกันภัยทั้งที่เป็นทรัพย์สิน ความรับผิดตามกฎหมายต่อบุคคลภายนอก และชีวิตหรือร่างกายของผู้เอาประกันภัยมารวมอยู่ด้วยกันในกรมธรรม์ประกันภัยฉบับเดียว  

1. ความคุ้มครอง กรมธรรม์ประกันภัยนี้แบ่งความคุ้มครองออกเป็น 4 หมวด ดังนี้  

1.1 ความรับผิดต่อบุคคลภายนอก ให้ความคุ้มครองความเสียหายต่อชีวิต ร่างกาย หรือ อนามัย รวมถึงทรัพย์สินของบุคคลภายนอก เช่น ผู้เอาประกันภัยตีลูกกอล์ฟไปถูกกระจกรถยนต์ของบุคคล อื่นที่จอดอยู่ภายในบริเวณสนามแตก หรือตีลูกกอล์ฟไปโดนศีรษะของแคดดี้ เป็นต้น  

1.2 ความบาดเจ็บทางร่างกายของผู้เอาประกันภัย ให้ความคุ้มครองการเสียชีวิต การสูญเสีย อวัยวะ หรือทุพพลภาพถาวรสิ้นเชิง หรือค่ารักษาพยาบาล ในกรณีที่ผู้เอาประกันภัยได้รับอุบัติเหตุขณะเล่น ซ้อมหรือฝึกหัดกอล์ฟ เช่น ผู้เอาประกันภัยถูกลูกกอล์ฟที่ตีมาโดยบุคคลอื่นทําให้นัยน์ตาแตก หรือเสียชีวิต เป็นต้น  

1.3 ความสูญเสียหรือความเสียหายต่ออุปกรณ์การเล่นกอล์ฟ ได้แก่ ไม้กอล์ฟ ถุงกอล์ฟ รถลากถุงกอล์ฟ ขณะผู้เอาประกันภัยเล่น ซ้อม หรือฝึกหัดกอล์ฟ และรวมถึงขณะเดินทางไป-กลับโดยตรง ระหว่างที่พักของผู้เอาประกันภัยกับสนามกอล์ฟ หรือสนามฝึกหัดกอล์ฟสาธารณะด้วย เช่น ผู้เอา ประกันภัย เหวี่ยงไม้กอล์ฟไปโดนก้อนหิน ทําให้ไม้กอล์ฟหัก เป็นต้น โดยจํานวนเงินจํากัดความรับผิดของบริษัทใน กรณีนี้ จะรวมทั้งสิ้นไม่เกิน 20,000 บาท ต่อการสูญเสียหรือเสียหายแต่ละครั้งและตลอดระยะเวลาประกันภัย  

การจ่ายเงินค่าทดแทนสําหรับความสูญหายหรือเสียหายของไม้กอล์ฟนั้น บริษัทจะหักค่าเสื่อม ร้อยละ 10 ต่อปี ของราคาปัจจุบันสําหรับไม้กอล์ฟชนิดเดียวกัน แต่ทั้งนี้บริษัทจะชดใช้ให้ไม่เกินร้อยละ 15 ของจํานวนเงินจํากัดความรับผิดของบริษัทตามส่วนนี้ต่อไม้กอล์ฟ 1 อัน  

1.4 โฮล-อิน-วัน นอกจากความคุ้มครองข้างต้นแล้ว กรมธรรม์ประกันภัยผู้เล่นกอล์ฟยังมี รางวัลพิเศษสําหรับผู้เอาประกันภัยที่สามารถทํา “โฮล-อิน-วัน” ได้ในการเล่นหรือการแข่งขัน ซึ่งจํากัด ไว้เพียง 1 ครั้งตลอดระยะเวลาเอาประกันภัย โดยจะต้องมีหลักฐานเป็นการลงลายมือชื่อรับรองโดย ผู้แข่งขัน ผู้จัดการสนาม และผู้จัดการแข่งขันในกรณีที่มีการแข่งขัน แต่ถ้ามิใช่เป็นการแข่งขันอย่างเป็น ทางการ การลงลายมือชื่อรับรองโดยผู้จัดการสนามก็เพียงพอแล้ว  

2. ข้อยกเว้น ที่สําคัญของกรมธรรม์ได้แก่  

1) ภัยสงคราม การปฏิวัติ การกบฏ การก่อความวุ่นวายทางการเมือง การจลาจล การนัดหยุดงาน  

2) ความเสียหายของอุปกรณ์การเล่นกอล์ฟ อันเนื่องจากการสึกหรอ หรือเสื่อมสภาพ  

3) การสูญเสียหรือเสียหายของลูกกอล์ฟขณะฝึกหัด ซ้อม หรือเล่นกอล์ฟ  

นอกจากข้อยกเว้นข้างต้นแล้ว ยังมีข้อยกเว้นซึ่งระบุไว้ในความคุ้มครองแต่ละข้อด้วย ได้แก่  

(1) กรณีความรับผิดต่อบุคคลภายนอก กรมธรรม์ประกันภัยยกเว้นการเสียชีวิตหรือความ บาดเจ็บต่อร่างกายหรือความเจ็บป่วยของบุคคลในครอบครัวที่อยู่ด้วยกันกับผู้เอาประกันภัย  

(2) กรณีความสูญเสียหรือความเสียหายต่อทรัพย์สินของผู้เอาประกันภัย หรือบุคคลใน ครอบครัวที่อยู่ด้วยกันกับผู้เอาประกันภัยเป็นเจ้าของหรือครอบครองหรืออยู่ในความดูแลหรือควบคุมหรือกําลังใช้  

3. เงื่อนไขทั่วไป กรมธรรม์ประกันภัยสําหรับผู้เล่นกอล์ฟมีเงื่อนไขที่สําคัญ ได้แก่  

1) หน้าที่ของผู้เอาประกันภัยในการเรียกร้องค่าสินไหมทดแทน ในกรณีที่มีเหตุการณ์ซึ่ง อาจก่อให้เกิดการเรียกร้องค่าสินไหมทดแทนตามสัญญาประกันภัยนี้ ผู้เอาประกันภัย ผู้รับประโยชน์ หรือ ตัวแทนของบุคคลดังกล่าวแล้วแต่กรณีจะต้องปฏิบัติดังนี้  

1.1) แจ้งความเสียหายที่ผู้เอาประกันภัยเป็นผู้ก่อให้เกิดขึ้นแก่บุคคลภายนอก หรือ ความบาดเจ็บต่อร่างกายที่ผู้เอาประกันภัยได้รับเนื่องจากอุบัติเหตุ หรือความเสียหายต่ออุปกรณ์การเล่น กอล์ฟ ให้บริษัททราบโดยไม่ชักช้า ในกรณีที่มีการเสียชีวิตต้องแจ้งให้บริษัททราบทันที เว้นแต่จะพิสูจน์ ได้ว่ามีเหตุจําเป็นอันสมควรจึงไม่อาจแจ้งให้บริษัททราบดังที่กล่าวมาแล้วข้างต้น แต่ได้แจ้งโดยเร็วที่สุดที่จะกระทําได้แล้ว  

1.2) แจ้งความต่อเจ้าหน้าที่ตํารวจโดยทันที ในกรณีที่ทรัพย์สินที่เอาประกันภัยไว้ถูก ขโมย หรือโจรกรรมและจะต้องกระทําการทุกอย่างเท่าที่จะกระทําได้เพื่อช่วยให้ได้ตัวผู้กระทําผิดมาลงโทษและเพื่อติดตามทรัพย์สินนั้นคืนมา  

1.3) ส่งรายการความสูญเสียหรือความเสียหายโดยละเอียดเป็นลายลักษณ์อักษรให้ แก่บริษัทภายใน 15 วัน นับแต่ได้ทราบถึงความสูญเสียหรือความเสียหายนั้น โดยค่าใช้จ่ายของตนเอง พร้อมทั้งจัดส่งบรรดารายละเอียดและเอกสารหลักฐานอันเกี่ยวกับความสูญเสียหรือความเสียหายตามที่บริษัทต้องการ และต้องให้ความร่วมมือกับบริษัทตามความจําเป็น  

1.4) ในกรณีเรียกร้องค่าทดแทนเนื่องจากเสียชีวิต หรือทุพพลภาพ ให้ส่งหลักฐาน ดังกล่าวข้างต้นภายใน 30 วัน นับแต่วันเสียชีวิตหรือวันที่เริ่มเกิดทุพพลภาพ ส่วนในกรณีเรียกร้อง ค่าทดแทนอย่างอื่น ให้ส่งหลักฐานภายใน 180 วัน นับแต่วันเกิดอุบัติเหตุ และบริษัทมีสิทธิจะขอตรวจร่างกาย ของผู้เอาประกันภัยในระหว่างที่บริษัทพิจารณาการเรียกร้องค่าทดแทนตามที่เห็นสมควร รวมทั้งการชันสูตรพลิกศพในกรณีที่มีเหตุจําเป็น  

1.5) ส่งต่อให้บริษัททันทีเมื่อได้รับหมายศาลหรือคําสั่งหรือคําบังคับของศาล  

1.6) ผู้เอาประกันภัยจะต้องไม่ตกลงยินยอมเสนอหรือให้สัญญาว่าจะชดใช้ค่าเสียหายให้แก่บุคคลใดโดยไม่ได้รับความยินยอมจากบริษัทเว้นแต่บริษัทมิได้จัดการต่อการเรียกร้องนั้น  

1.7) ส่งรายละเอียดและช่วยเหลือตามความจําเป็นเพื่อให้บริษัทตกลงชดใช้ค่าสินไหม ทดแทนหรือต่อสู้ข้อเรียกร้องใดๆ หรือฟ้องคดีได้และบริษัทมีสิทธิทําการประนีประนอมในนามของผู้เอา ประกันภัยต่อการเรียกร้องใดๆ  

2) การจํากัดความรับผิดของบริษัท ความรับผิดของบริษัทภายใต้สัญญาประกันภัยนี้ จะไม่เกินจํานวนเงินจํากัดความรับผิดที่ระบุไว้ในตารางกรมธรรม์ประกันภัย  

4. การชดใช้ค่าสินไหมทดแทน บริษัทจะจ่ายค่าสินไหมทดแทนต่างๆ ที่กําหนดไว้ในกรมธรรม์ ประกันภัยฉบับนี้ ดังต่อไปนี้  

1) สําหรับความสูญเสียหรือความเสียหายนอกเหนือจากเหตุทุพพลภาพจะจ่ายโดยพลันเมื่อได้รับหลักฐานแสดงความสูญเสียหรือความเสียหายที่ครบถ้วนและถูกต้องแล้ว  

2) สําหรับความเสียหายเนื่องจากเหตุทุพพลภาพ จะจ่ายให้ในวันครบกําหนดทุกๆ 4 สัปดาห์ ตลอดระยะเวลาทุพพลภาพแต่ทั้งนี้ไม่เกิน 52 สัปดาห์  

 

กรมธรรม์ประกันภัยรถยนต์  

กรมธรรม์ประกันภัยรถยนต์เป็นกรมธรรม์ประกันวินาศภัยประเภทหนึ่งที่รวมเอาวัตถุที่เอาประกันภัย  

ทั้งทรัพย์สิน ความรับผิดตามกฎหมายต่อบุคคลภายนอกและชีวิตและร่างกายของบุคคลมารวมอยู่ในรมธรรม์ประกันภัยฉบับเดียว แม้ว่าจะถูกจัดให้อยู่ในการประกันภัยประเภททรัพย์สินก็ตาม  

นอกจากนั้น กรมธรรม์ประกันภัยรถยนต์สามารถใช้ได้กับทั้งรถยนต์ส่วนบุคคลและรถยนต์ของ องค์กรธุรกิจที่ใช้เพื่อการพาณิชย์ โดยขึ้นอยู่กับลักษณะการใช้รถยนต์ที่แยกออกเป็น การใช้ส่วนบุคคล การใช้เพื่อการพาณิชย์ การใช้รับจ้างสาธารณะ การใช้เพื่อการพาณิชย์พิเศษ และอื่นๆ ตามที่กําหนดไว้ ในพิกัดอัตราเบี้ยประกันภัยรถยนต์  

ดังนั้น รถยนต์ที่มีลักษณะการใช้ส่วนบุคคล จะหมายถึง รถยนต์ที่ผู้เอาประกันภัยเป็นบุคคล ธรรมดาและใช้รถยนต์เพื่อประโยชน์ส่วนตัว ไม่ใช้รับจ้าง หรือให้เช่า และให้รวมถึงรถที่นิติบุคคลเป็นเจ้าของ แต่เป็นรถที่มีไว้เพื่อบุคคลใดบุคคลหนึ่งใช้โดยเฉพาะ เช่น รถประจําตําแหน่งซึ่งสามารถระบุชื่อบุคคลนั้น เป็นผู้เอาประกันภัยได้ หากจัดประเภทรถยนต์ที่จะระบุลักษณะการใช้รถยนต์เป็นการใช้ส่วนบุคคลได้จะมี อยู่ 3 ประเภท คือ  

1) รถยนต์นั่ง หมายถึง รถยนต์ที่นั่งได้ไม่เกิน 7 คนรวมทั้งคนขับ เช่น รถเก๋ง รถตรวจการณ์ รถจิ๊ปช่วงสั้น เป็นต้น  

2) รถยนต์โดยสาร หมายถึง รถยนต์ที่ใช้โดยสาร เช่น รถตู้โดยสาร รถปิคอัพ เป็นต้น  

3) รถจักรยานยนต์ หมายถึง รถสองล้อที่มีเครื่องยนต์ มีหรือไม่มีรถพ่วงก็ได้  

กรมธรรม์ประกันภัยรถยนต์ในประเทศไทยแบ่งตามประเภทของการประกันภัยรถยนต์เป็น 2 ประเภทหลักๆ ได้แก่  

1. กรมธรรม์ประกันภัยรถยนต์ภาคบังคับ  

2. กรมธรรม์ประกันภัยรถยนต์ภาคสมัครใจ  

 

1. กรมธรรม์ประกันภัยรถยนต์ภาคบังคับ มีชื่อเรียกอย่างเป็นทางการว่า กรมธรรม์ประกันภัยคุ้มครองผู้ประสบภัยจากรถ เป็นกรมธรรม์ประกันภัยที่ออกตามพระราชบัญญัติคุ้มครองผู้ประสบภัย จากรถ พ.ศ. 2535 (หรือเรียกสั้นๆ ว่า “การประกันภัย พ.ร.บ.”) ที่กําหนดให้เจ้าของรถซึ่งใช้รถหรือ มีรถไว้เพื่อใช้ต้องจัดให้มีการประกันภัย ยกเว้นแต่ รถที่ พ.ร.บ. ดังกล่าวระบุยกเว้นไว้เท่านั้น และให้ใช้ เป็นหลักฐานในการต่อทะเบียนรถยนต์  

การประกันภัยรถยนต์ภาคบังคับมีวัตถุประสงค์เพื่อเป็นหลักประกันให้แก่ผู้ประสบภัยจากรถว่า หากได้รับอันตรายต่อชีวิต ร่างกายหรืออนามัย จากรถที่ใช้หรืออยู่ในทาง หรือเนื่องจากสิ่งที่บรรทุก หรือ ติดตั้งในรถยนต์ของผู้เอาประกันภัย ซึ่งผู้เอาประกันภัยต้องรับผิดตามกฎหมาย แต่ไม่รวมถึงความเสียหาย ต่อทรัพย์สินของผู้ประสบภัย บุคคลนั้นก็จะได้รับการชดใช้ค่าสินไหมทดแทนจากบริษัทประกันวินาศภัย  

1.1 ความคุ้มครอง กรมธรรม์ประกันภัยรถยนต์ภาคบังคับนี้ คุ้มครองความเสียหายที่เกิด ขึ้นต่อชีวิต ร่างกาย หรืออนามัยของผู้ประสบภัย โดยแบ่งการชดใช้ค่าสินไหมทดแทนเป็น 2 ส่วน คือ 1) ค่า เสียหายเบื้องต้น และ 2) ค่าสินไหมทดแทน ดังนี้  

1) ค่าเสียหายเบื้องต้น บริษัทประกันวินาศภัยจะจ่ายค่าเสียหายเบื้องต้นโดยไม่ต้อง รอการพิสูจน์ความรับผิดให้แก่ผู้ประสบภัยที่ได้รับความเสียหายต่อชีวิตร่างกาย ให้เสร็จสิ้นภายใน 7 วัน นับแต่วันที่บริษัทได้รับการร้องขอและเอกสารครบถ้วนถูกต้อง โดยผู้ประสบภัยต้องร้องขอค่าเสียหาย ภายใน 180 วันนับแต่วันที่มีความเสียหายเกิดขึ้น  

(1) ค่าใช้จ่ายอันจําเป็นเกี่ยวกับการรักษาพยาบาลของผู้ประสบภัยตามจํานวนที่จ่ายไปจริง แต่ไม่เกิน 30,000 บาท ต่อหนึ่งคน  

(2) ค่าทดแทนการสูญเสียอวัยวะ หรือทุพพลภาพถาวร ค่าปลงศพ และค่าใช้ จ่ายอันจําเป็นเกี่ยวกับการจัดการศพของผู้ประสบภัยตามจํานวนเงินค่าเสียหายเบื้องต้น 35,000 บาท ต่อหนึ่งคน  

(3) จํานวนตามข้อ 1) และข้อ 2) รวมกัน สําหรับผู้ประสบภัยที่สูญเสียอวัยวะ หรือทุพพลภาพถาวร หรือเสียชีวิตหลังจากที่มีการรักษาพยาบาล รวมกันแล้วไม่เกิน 65,000 บาทต่อหนึ่งคน  

2) ค่าสินไหมทดแทน ในการชดใช้ค่าสินไหมทดแทนตามข้อนี้ต้องรอพิสูจน์ความรับผิด ก่อน ฝ่ายใดที่เป็นฝ่ายผิดจะต้องชดใช้ค่าสินไหมทดแทน  

(1) ค่าใช้จ่ายอันจําเป็นเกี่ยวกับการรักษาพยาบาล ค่าอนามัยของผู้ประสบภัย ตามจํานวนที่จ่ายไปจริง แต่ไม่เกิน 80,000 บาท ต่อหนึ่งคน  

(2) ในกรณีได้รับความเสียหายต่อร่างกาย หรืออนามัย ในกรณีใดกรณีหนึ่งบริษัทจะจ่ายจํานวนเงินคุ้มครอง ดังนี้  

- กรณีทุพพลภาพถาวรสิ้นเชิง บริษัทจะจ่ายค่าสินไหมทดแทน 500,000 บาท ต่อ 1 คน  

- กรณีสูญเสียมือ 2 ข้างตั้งแต่ข้อมือ หรือแขนสองข้าง หรือเท้า 2 ข้างตั้งแต่ข้อเท้าหรือขา 2 ข้าง หรือสายตา 2 ข้าง (ตาบอด) บริษัทจะจ่ายค่าสินไหมทดแทน 500,000 บาท ต่อ 1 คน  

 	- กรณีสูญเสียมือ 1 ข้างตั้งแต่ข้อมือ แขน 1 ข้าง เท้า 1 ข้างตั้งแต่ข้อเท้า ขา 1 ข้าง สายตา 1 ข้าง (ตาบอด) ตั้งแต่ 2 กรณีขึ้นไป บริษัทจะจ่ายค่าสินไหมทดแทน 500,000 บาท ต่อหนึ่งคน  

-กรณีทุพพลภาพอย่างถาวร บริษัทจะจ่ายค่าสินไหมทดแทน 300,000 บาทต่อ 1 คน  

- กรณีสูญเสียมือ 1 ข้างตั้งแต่ข้อมือ หรือแขน 1 ข้าง หรือเท้า 1 ข้าง ตั้งแต่ข้อเท้าหรือขา 1 ข้าง หรือสายตา 1 ข้าง (ตาบอด) กรณีใดกรณีหนึ่งบริษัทจะจ่ายค่าสินไหมทดแทน 250,000 บาท ต่อ 1 คน  

- กรณีหูหนวก เป็นใบ้หรือเสียความสามารถในการพูดหรือลิ้นขาด สูญเสียอวัยวะสืบพันธุ์หรือความสามารถสืบพันธุ์ จิตพิการอย่างติดตัว หรือเสียอวัยวะอื่นใด บริษัทจะจ่าย ค่าสินไหมทดแทน 250,000 บาท ต่อ 1 คน  

- กรณีสูญเสียนิ้วตั้งแต่ข้อนิ้วขึ้นไป ไม่ว่านิ้วเดียวหรือหลายนิ้ว บริษัทจะจ่ายค่าสินไหมทดแทน 200,000 บาท ต่อ 1 คน  

 	- กรณีสูญเสียอวัยวะอื่นใด นอกเหนือจากที่ระบุไว้ข้างต้น ซึ่งการสูญเสีย หรือการถูกทําลายลงแล้วนั้นจะกระทบต่อการดํารงชีวิตอย่างปกติสุขของผู้ประสบภัย เช่น การสูญเสียม้าม ปอด ตับ ไต หรือฟันแท้ตั้งแต่ 5 ขึ้นไป หรือกรณีกระโหลกศีรษะถูกทําให้เสียหายเป็นเหตุให้ต้องใช้ กระโหลกเทียม เป็นต้น บริษัทจะจ่ายค่าสินไหมทดแทน 250,000 บาทต่อ 1 คน  

- กรณีเสียชีวิต บริษัทจะชดใช้ค่าสินไหมทดแทน 500,000 บาทต่อ 1 คน กรณีได้รับความเสียหายต่อร่างกาย หรืออนามัยหลายกรณี บริษัทจะจ่ายจํานวนเงินคุ้มครองเฉพาะกรณีที่มีจํานวนเงินคุ้มครองที่สูงกว่า 

  			(3) ค่าชดเชยรายวันกรณีเข้ารับการรักษาในสถานพยาบาลในฐานะคนไข้ในวันละ 200 บาท ไม่เกิน 20 วันต่ออุบัติเหตุแต่ละครั้ง  

จํานวนเงินตามข้อ (1) ถึงข้อ (3) รวมกัน สําหรับผู้ประสบภัยที่สูญเสียอวัยวะ หรือทุพพลภาพถาวร หรือเสียชีวิตหลังจากที่มีการรักษาพยาบาล รวมกันสูงสุด 504,000 บาทต่อหนึ่งคน และรวมกันไม่เกิน 5,000,000 บาทต่ออุบัติเหตุแต่ละครั้ง สําหรับรถที่มีที่นั่งไม่เกิน 7 คน หรือไม่เกิน 10,000,000 บาทต่ออุบัติเหตุแต่ละครั้ง สําหรับรถที่มีที่นั่งเกิน 7 คน  

หมายเหตุ จํานวนเงินคุ้มครองผู้ประสบภัยข้างต้น มีผลบังคับใช้ตั้งแต่วันที่ 1 เมษายน พ.ศ. 2563 ซึ่งเป็นไปตามคําสั่งนายทะเบียนที่ 10/2563 เรื่อง ให้ใช้แบบ ข้อความกรมธรรม์ประกันภัยคุ้มครองผู้ ประสบภัยจากรถ เอกสารประกอบ เอกสารแนบท้ายกรมธรรม์ประกันภัย และพิกัดอัตราเบี้ยประกันภัย รถยนต์  

กรมธรรม์ประกันภัยรถยนต์ภาคบังคับมีข้อยกเว้นและเงื่อนไขทั่วไปที่พึงศึกษาอยู่หลายข้อยกตัวอย่างข้อที่สําคัญๆ ได้ดังต่อไปนี้  

1.2 ข้อยกเว้น  

1) ความเสียหายอันเกิดจากรถที่ถูกยักยอก ฉ้อโกง กรรโชก ลักทรัพย์ รีดเอาทรัพย์ ชิงทรัพย์หรือปล้นทรัพย์ ซึ่งในกรณีเช่นนี้ ผู้ประสบภัยจากรถสามารถเรียกร้องค่าเสียหายเบื้องต้นได้จาก กองทุนทดแทนผู้ประสบภัยจากรถ  

2) การใช้นอกประเทศไทย  

3) การใช้ในทางที่ผิดกฎหมาย ได้แก่ ใช้รถไปปล้นทรัพย์ ชิงทรัพย์ หรือใช้ขน ยาเสพติด  

4) การใช้ในการแข่งขันความเร็ว  

1.3 เงื่อนไขทั่วไป  

1) ผู้เอาประกันภัยมีหน้าที่ต้องชําระเบี้ยประกันภัยก่อน กรมธรรม์ประกันภัยถึงจะมี ผลบังคับ และ  

2) กรณีที่เจ้าของรถยนต์ที่ได้เอาประกันภัยไว้ ได้มีการโอนรถยนต์ไปยังบุคคลอื่น บริษัทประกันวินาศภัยยังต้องให้ความคุ้มครองต่อเนื่องไปตลอดอายุของกรมธรรม์ประกันภัย  

2. กรมธรรม์ประกันภัยรถยนต์ภาคสมัครใจ บุคคลอาจตัดสินใจเลือกซื้อกรมธรรม์ประกันภัยรถยนต์ภาคสมัครใจได้หากเห็นความจําเป็นที่จะคุ้มครองความรับผิดตามกฎหมายต่อบุคคลภายนอก ในจํานวนเงินที่สูงกว่ากรมธรรม์ประกันภัย พ.ร.บ. และความเสียหายหรือสูญหายต่อรถยนต์ของตนเอง ในขณะที่บางคนอาจจะเห็นว่าการมีกรมธรรม์ประกันภัย พ.ร.บ. เพียงประเภทเดียวก็เพียงพออยู่แล้ว  

กรมธรรม์ประกันภัยรถยนต์ภาคสมัครใจจะรวมการคุ้มครองผู้ประสบภัยจากรถตามพระราชบัญญัติคุ้มครองผู้ประสบภัยจากรถ พ.ศ. 2535 ไว้ในกรมธรรม์ประกันภัยฉบับเดียวกันด้วยก็ได้  

2.1 ความคุ้มครอง กรมธรรม์ประกันภัยรถยนต์ภาคสมัครใจแบบมาตรฐานในตลาดประกัน ภัยไทยปัจจุบัน แบ่งตามความคุ้มครองออกได้เป็น 5 ประเภท คือ  

1) กรมธรรม์ประกันภัยรถยนต์แบบคุ้มครองเฉพาะภัย หรือประเภท 5 (Third party Plus Specified Perils)  

2) กรมธรรม์ประกันภัยรถยนต์คุ้มครองความรับผิดต่อทรัพย์สินของบุคคลภายนอก หรือประเภท 4 (Third Party Property Damage Only)  

3) กรมธรรม์ประกันภัยรถยนต์ประเภท 3 (Third Party Liability Only)  

4) กรมธรรม์ประกันภัยรถยนต์ประเภท 2 (Third Party, Fire & Theft)  

5) กรมธรรม์ประกันภัยรถยนต์ประเภท 1 (Comprehensive)  

อย่างไรก็ตาม บริษัทประกันวินาศภัยบางรายมีการขอความเห็นชอบและได้รับความเห็นชอบจากสํานักงานคณะกรรมการกํากับและส่งเสริมการประกอบธุรกิจประกันภัยให้ออกกรมธรรม์ประกัน ภัยรถยนต์ประเภทอื่นๆ ได้ อีก เช่น กรมธรรม์ประกันภัยรถยนต์เปิดปิด ประกันตามไมล์ เป็นต้น  

สําหรับรถที่ใช้ส่วนบุคคลทุกประเภทนั้นสามารถทําประกันภัยโดยระบุชื่อผู้ขับขี่ได้ไม่เกิน 2 คน ซึ่งพิกัดอัตราเบี้ยประกันภัย ได้แบ่งอายุผู้ขับขี่ออกเป็น 4 ช่วงอายุ คือ 18-24 ปี 25-35 ปี 36-50 ปี และเกิน 50 ปีขึ้นไป ซึ่งมีประโยชน์ต่อผู้เอาประกันภัยในการลดเบี้ยประกันภัย โดยบริษัทจะคิด เบี้ยประกันภัยจากผู้ขับขี่ที่มีอัตราเบี้ยประกันภัยสูงกว่า  

แต่หากในเวลาเกิดเหตุ ผู้ขับขี่มิใช่บุคคลที่ระบุชื่อไว้ และอุบัติเหตุนั้นเกิดจากความ ประมาทของผู้ขับขี่รถยนต์เอง ผู้เอาประกันภัยต้องรับผิดชอบความเสียหายส่วนแรกด้วย  

1) กรมธรรม์ประกันภัยรถยนต์แบบคุ้มครองเฉพาะภัย เป็นกรมธรรม์ประกันภัยที่ มีความคุ้มครองดังต่อไปนี้  

1.1) ความคุ้มครองความรับผิดต่อบุคคลภายนอก ซึ่งเป็นความคุ้มครองขั้นต่ํา ที่บริษัทประกันวินาศภัยต้องรับประกันภัย ได้แก่  

1.1.1) ความคุ้มครองความรับผิดต่อชีวิต ร่างกาย หรืออนามัยของบุคคล ภายนอก โดยบริษัทประกันวินาศภัยสามารถกําหนดจํานวนเงินจํากัดความรับผิดขั้นต่ําได้ 500,000 - 2,000,000 บาทต่อ 1 คน (จํานวนเงินจํากัดความขั้นต่ํานี้ เปลี่ยนแปลงเพิ่มขึ้นจากเดิมและมีผลบังคับใช้ ตั้งแต่วันที่ 1 เมษายน พ.ศ. 2563 เป็นต้นไป ซึ่งหมายความว่า ภายใต้กรมธรรม์ประกันภัยรถยนต์ภาค สมัครใจทุกฉบับที่ทําสัญญาประกันภัยตั้งแต่วันดังกล่าว บริษัทประกันวินาศภัยต้องชดใช้ค่าสินไหมทดแทนให้แก่บุคคลภายนอกเต็มจํานวนที่ระบุไว้ในกรมธรรม์ประกันภัยซึ่งต้องกําหนดวงเงินต่ําสุด 500,000 บาท เช่น หากกําหนดจํานวนเงินจํากัดความรับผิดไว้ 500,000 บาท บริษัทก็ต้องชดใช้เต็มจํานวน 500,000 บาท หากกําหนดไว้ 2,000,000 บาท บริษัทก็ต้องชดใช้เต็มจํานวน 2,000,000 บาท ในกรณีเสียชีวิตหรือ ทุพพลภาพ สําหรับจํานวนเงินจํากัดความรับผิดส่วนที่เกิน 2,000,000 บาท ให้บริษัทชดใช้ตามความเสียหาย ที่แท้จริง) และ 10,000,000 บาทต่อ 1 ครั้ง เงินจํากัดความรับผิดนี้ถือเป็นส่วนที่เกินจากความคุ้มครอง ตามกรมธรรม์ประกันภัยคุ้มครองผู้ประสบภัยจากรถ ซึ่งหมายความว่า ตั้งแต่วันที่ 1 เมษายน พ.ศ. 2563 ในกรณีเสียชีวิตหรือทุพพลภาพบุคคลภายนอกจะได้รับการชดใช้ค่าสินไหมทดแทนจากกรมธรรม์ประกันภัย คุ้มครองผู้ประสบภัยจากรถเต็ม 500,000 บาท รวมกับจากกรมธรรม์ประกันภัยรถยนต์ภาคสมัครใจอีกไม่ ต่ํากว่า 500,000 – 2,000,000 บาท เป็นอย่างต่ํา (คําสั่งนายทะเบียนที่ 10/2563)  

1.1.2) ความคุ้มครองความรับผิดต่อทรัพย์สินของบุคคลภายนอก โดยมีจํานวนเงินจํากัดความรับผิดขั้นต่ํา 200,000 บาทต่อ 1 ครั้ง นอกจากนั้น ในกรณีที่เกิดความเสียหายต่อ รถยนต์ของบุคคลภายนอกและมีการเรียกค่าเสียหายอันเกิดจากการขาดประโยชน์รถยนต์ค่าสินไหมทดแทนตามจริง ดังนี้  

บริษัทจะชดใช้  

รถยนต์ที่มีที่นั่งไม่เกิน 7 คน หรือรถยนต์บรรทุกผู้โดยสารรวมทั้งผู้ขับขี่ ไม่เกิน 7 คน ในอัตราไม่น้อยกว่าวันละ 500 บาท  

รถยนต์รับจ้างสาธารณะที่มีที่นั่งไม่เกิน 7 คน ในอัตราไม่น้อยกว่าวันละ 700 บาท  

รถยนต์บรรทุกผู้โดยสารรวมทั้งผู้ขับขี่เกิน 7 คน ในอัตราไม่น้อยกว่าวัน ละ 1,000 บาท  

1.2) ความคุ้มครองรถยนต์สูญหาย ไฟไหม้ เป็นความคุ้มครองต่อรถยนต์ คันเอาประกันภัยรวมทั้งอุปกรณ์ เครื่องตกแต่ง หรือสิ่งที่ติดประจําอยู่กับตัวรถยนต์กรณีที่ถูกไฟไหม้ หรือ สูญหาย รวมถึงความเสียหายอันเนื่องมาจากการสูญหายด้วย โดยมีจํานวนเงินเอาประกันภัยขั้นต่ํา 50,000 บาท (รถจักรยานยนต์ 5,000 บาท)  

1.3) ความคุ้มครองความเสียหายต่อรถยนต์ตามเอกสารแนบท้ายแบบคุ้มครองเฉพาะภัย (ร.ย.ภ.) ซึ่งเป็นความคุ้มครองความเสียหายต่อตัวรถยนต์คันเอาประกันภัย รวมทั้งอุปกรณ์ เครื่องตกแต่ง หรือสิ่งที่ติดประจําอยู่กับตัวรถยนต์ตามที่ระบุไว้ในหน้าตารางกรมธรรม์ประกันภัย อันมีสาเหตุมาจากการชนกับยานพาหนะทางบก รวมถึงความเสียหายที่เกิดจากไฟไหม้อันมีสาเหตุโดยตรงมา จากการชนกับยานพาหนะทางบก ไม่ว่าจะเกิดจากความประมาทของผู้ขับขี่รถยนต์คันเอาประกันภัยหรือคู่กรณี และผู้เอาประกันภัยสามารถแจ้งให้บริษัทประกันวินาศภัยทราบถึงคู่กรณีอีกฝ่ายหนึ่งได้ โดยมี จํานวนเงินเอาประกันภัยขั้นต่ํา 50,000 บาท (รถจักรยานยนต์ 5,000 บาท)  

หากผู้เอาประกันภัยเลือกซื้อกรมธรรม์ประกันภัยตามข้อ 1.1) ความคุ้มครองความรับผิดต่อบุคคลภายนอก และ 1.3) ความคุ้มครองความเสียหายต่อรถยนต์ตามเอกสารแนบท้ายแบบ คุ้มครองเฉพาะภัย กรมธรรม์นั้นเรียกว่า กรมธรรม์ประเภทสามพลัส (3 Plus) แต่หากผู้เอาประกันภัย เลือกซื้อกรมธรรม์ประกันภัยตามข้อ 1.1) ความคุ้มครองความรับผิดต่อบุคคลภายนอก 1.2) ความคุ้มครอง รถยนต์สูญหาย ไฟไหม้ และ 1.3) ความคุ้มครองความเสียหายต่อรถยนต์ตามเอกสารแนบท้ายแบบคุ้มครอง เฉพาะภัย ทั้งหมดรวมกันกรมธรรม์ประกันภัยนั้นเรียกว่า กรมธรรม์ประเภทสองพลัส (2 Plus)  

2) กรมธรรม์ประกันภัยรถยนต์คุ้มครองความรับผิดต่อทรัพย์สินของบุคคลภายนอก ตามที่ได้กล่าวไว้ก่อนหน้านี้ว่า บุคคลบางคนอาจจะเห็นว่าการที่ได้ซื้อกรมธรรม์ประกันภัยรถยนต์ภาคบังคับแล้ว ก็เป็นการคุ้มครองความรับผิดสําหรับชีวิต ร่างกาย หรืออนามัยของบุคคลภายนอกเพียงพอแล้ว ไม่จําเป็นต้องซื้อความคุ้มครองความรับผิดต่อบุคคลภายนอกในกรมธรรม์ประกันภัยรถยนต์ภาคสมัครใจ เพิ่มเติมอีก แต่ต้องการเฉพาะความรับผิดต่อทรัพย์สินของบุคคลภายนอกเท่านั้น ก็สามารถซื้อกรมธรรม์ประกันภัยรถยนต์ภาคสมัครใจประเภทนี้ได้  

กรมธรรม์ประกันภัยรถยนต์ประเภทนี้ให้ความคุ้มครองความรับผิดของผู้เอาประกันภัยต่อความเสียหายใดๆ อันเกิดขึ้นแก่ทรัพย์สินของบุคคลภายนอก โดยมีจํานวนเงินจํากัดความรับผิดขั้น ต่ํา 100,000 บาทต่ออุบัติเหตุแต่ละครั้ง  

อย่างไรก็ตาม กรมธรรม์ประกันภัยรถยนต์ประเภทนี้ไม่เป็นที่นิยมนัก เนื่องจากมีความ คุ้มครองที่จํากัดเฉพาะความเสียหายต่อทรัพย์สินของบุคคลภายนอกเท่านั้นและจํานวนเงินจํากัดความรับผิดต่ําเกินไป  

3) กรมธรรม์ประกันภัยรถยนต์ประเภทสาม คือ กรมธรรม์ประกันภัยรถยนต์ที่ให้ ความคุ้มครองเฉพาะหมวดการคุ้มครองความรับผิดตามกฎหมายต่อบุคคลภายนอกซึ่งประกอบด้วยความคุ้มครอง 2 ส่วน คือ  

3.1) ความคุ้มครองความรับผิดต่อชีวิต ร่างกาย หรืออนามัยของบุคคลภายนอก (Third Party Bodily Injury: TPBI) ซึ่งบุคคลภายนอกนี้รวมถึงผู้โดยสารในรถยนต์คันเอาประกันภัย ด้วย โดยมีจํานวนเงินจํากัดความรับผิดขั้นต่ํา 500,000 – 2,000,000 บาทต่อ 1 คน และ 10,000,000 บาท ต่อ 1 ครั้ง  

3.2) ความคุ้มครองความรับผิดต่อทรัพย์สินของบุคคลภายนอก (Third Party Property Damage: TPPD) โดยมีจํานวนเงินจํากัดความรับผิดขั้นต่ํา 200,000 บาทต่อ 1 ครั้ง  

4) กรมธรรม์ประกันภัยรถยนต์ประเภทสอง คือ กรมธรรม์ประกันภัยรถยนต์ที่มี ความคุ้มครองตามที่ระบุไว้ในกรมธรรม์ประกันภัยรถยนต์ประเภทสาม และรวมถึงหมวดการคุ้มครองความเสียหายต่อตัวรถยนต์คันเอาประกันภัย ซึ่งเป็นความคุ้มครองต่อรถยนต์คันเอาประกันภัยรวมทั้ง อุปกรณ์ เครื่องตกแต่ง หรือสิ่งที่ติดประจําอยู่กับตัวรถยนต์กรณีที่ถูกไฟไหม้ หรือสูญหาย รวมถึง ความเสียหายอันเนื่องมาจากการสูญหายด้วย โดยมีจํานวนเงินเอาประกันภัยขั้นต่ําสําหรับรถจักรยานยนต์ 5,000 บาท และรถยนต์อื่นๆ 50,000 บาท  

5) กรมธรรม์ประกันภัยรถยนต์ประเภทหนึ่ง คือ กรมธรรม์ประกันภัยรถยนต์ ที่มีความคุ้มครองดังที่ระบุไว้ในกรมธรรม์ประกันภัยรถยนต์ประเภทสอง และรวมถึงความคุ้มครองความ เสียหายต่อตัวรถยนต์คันเอาประกันภัย รวมถึงอุปกรณ์ส่วนควบ เครื่องตกแต่ง หรือสิ่งที่ติดประจําอยู่กับ ตัวรถยนต์อันเกิดจากสาเหตุใดก็ตามที่กรมธรรม์ประกันภัยไม่ได้ยกเว้นไว้ โดยมีจํานวนเงินเอาประกันภัย ขั้นต่ําสําหรับรถจักรยานยนต์ 5,000 บาท และรถยนต์อื่นๆ 50,000 บาท  

ภายใต้กรมธรรม์ประกันภัยรถยนต์ภาคสมัครใจ ผู้เอาประกันภัยสามารถซื้อความ คุ้มครองอื่นๆ เพิ่มเติมตามเอกสารแนบท้าย (ร.ย.) โดยเสียเบี้ยประกันภัยเพิ่มได้ ดังนี้  

(1) การประกันภัยอุบัติเหตุส่วนบุคคล เป็นการขยาบความคุ้มครองที่บริษัท ประกันวินาศภัยจะชดใช้ค่าสินไหมทดแทนตามจํานวนเงินเอาประกันภัยให้แก่ผู้ขับขี่ และ/หรือผู้โดยสาร ซึ่งประสบอุบัติเหตุขณะอยู่ใน หรือกําลังขับขี่ หรือกําลังขึ้นหรือกําลังลงจากรถยนต์คันเอาประกันภัยและ ทําให้เสียชีวิต สูญเสียมือเท้าและสายตา หรือทุพพลภาพถาวร  

(2) การประกันภัยค่ารักษาพยาบาล เป็นการขยายคุ้มครองที่บริษัทประกันวินาศภัยจะชดใช้ค่าสินไหมทดแทนไม่เกินจํานวนเงินเอาประกันภัยสําหรับค่ารักษาพยาบาล ค่าบริการทางการแพทย์ ฯลฯ ให้แก่ผู้ขับขี่ และ/หรือผู้โดยสารซึ่งประสบอุบัติเหตุขณะอยู่ใน หรือกําลังขับขี่ หรือกําลัง ขึ้นหรือกําลังลงจากรถยนต์คันเอาประกันภัยเป็นการขยายความคุ้มครองที่บริษัทประกันวินาศภัย  

(3) การประกันตัวผู้ขับขี่ จะประกันตัวผู้เอาประกันภัยหรือผู้ขับขี่รถยนต์ในกรณีที่รถยนต์คันเอาประกันภัยเกิดอุบัติเหตุเป็นเหตุให้บุคคลดังกล่าวถูกควบคุมตัวไว้ในคดีอาญาตามจํานวนเงินที่พนักงานสอบสวน พนักงานอัยการ หรือศาลกําหนดจนกว่าคดีจะถึงที่สุด  

2.2 ข้อยกเว้น ในกรมธรรม์ประกันภัยรถยนต์ภาคสมัครใจนั้นจะมี 2 ส่วน คือ ข้อยกเว้น ทั่วไปที่บังคับใช้ทั้งกรมธรรม์ประกันภัย และข้อยกเว้นเฉพาะของแต่ละหมวดการคุ้มครอง 

ข้อยกเว้นทั่วไปนั้น ได้แก่ ความเสียหายหรือความรับผิดอันเกิดขึ้นเป็นผลโดยตรงหรือ โดยอ้อมจากภัยสงคราม การรุกราน การกระทําของชาติศัตรู สงครามกลางเมือง การแข็งข้อของทหาร การกบฏ การปฏิวัติ การต่อต้านรัฐบาล ประชาชนก่อความวุ่นวายถึงขนาดหรือเท่ากับการลุกฮือต่อต้าน รัฐบาล ภัยจากวัตถุอาวุธปรมาณู การแตกตัวของประจุ และการแผ่รังสีจากเชื้อเพลิงปรมาณู  

ส่วนข้อยกเว้นเฉพาะของแต่ละหมวดการคุ้มครอง หมายถึง ข้อยกเว้นซึ่งระบุไว้ในแต่ละ การคุ้มครองได้แก่ การคุ้มครองความรับผิดต่อบุคคลภายนอก การคุ้มครองรถยนต์สูญหาย ไฟไหม้ การคุ้มครองความเสียหายต่อรถยนต์ และความคุ้มครองการประกันภัยอุบัติเหตุส่วนบุคคล ซึ่งจะบังคับใช้ เฉพาะหมวดการคุ้มครองนั้นๆ เท่านั้น ดังตัวอย่างต่อไปนี้  

หมวดการคุ้มครองความรับผิดต่อบุคคลภายนอก  

1) การใช้รถยนต์นอกอาณาเขตคุ้มครอง ซึ่งหมายถึงใช้นอกประเทศไทย  

2) การใช้รถยนต์ในทางที่ผิดกฎหมาย เช่น ใช้รถยนต์ไปปล้นทรัพย์ ชิงทรัพย์ หรือใช้ขนยาเสพติด เป็นต้น  

3) การใช้ในการแข่งขันความเร็ว  

4) การขับขี่โดยบุคคลซึ่งในขณะขับขี่มีปริมาณแอลกอฮอล์ในเส้นเลือดไม่น้อยกว่า150 มิลลิกรัมเปอร์เซ็นต์  

หมวดการคุ้มครองรถยนต์สูญหาย ไฟไหม้  

1) ความเสียหายหรือสูญหายอันเกิดจากการลักทรัพย์ หรือยักยอกทรัพย์ โดยบุคคล ที่ได้รับมอบหมายหรือครอบครองรถยนต์ตามสัญญาเช่า สัญญาเช่าซื้อ หรือสัญญาจํานํา หรือโดยบุคคลที่จะกระทําสัญญาดังกล่าว  

2) การใช้รถยนต์นอกอาณาเขตที่คุ้มครอง  

หมวดการคุ้มครองความเสียหายต่อรถยนต์  

1) ความเสียหายต่อยางรถยนต์อันเกิดจากการฉีกขาด หรือการระเบิด เว้นแต่มีกรณีมีความเสียหายเกิดขึ้นต่อส่วนอื่นของรถยนต์ในเวลาเดียวกัน  

2) ความเสียหายอันเกิดจากการขาดการใช้รถยนต์ เว้นแต่การขาดการใช้รถยนต์นั้นเกิดจากบริษัทประวิงการซ่อม หรือซ่อมล่าช้าเกินกว่าที่ควรจะเป็นโดยไม่มีเหตุผลอันสมควร  

นอกจากนั้น ยังมีข้อยกเว้นที่จะกล่าวถึงต่อไปนี้ แม้ว่าจะเป็นข้อยกเว้น แต่ก็จะไม่นํามาใช้ ในกรณีที่ความเสียหายต่อรถยนต์ที่เกิดขึ้นมิใช่ความประมาทของผู้ขับขี่รถยนต์คันเอาประกันภัย  

1) การใช้ลากจูงหรือผลักดัน เว้นแต่รถยนต์ที่ถูกลากจูงหรือถูกผลักดันได้ประกันภัย ไว้กับบริษัทด้วย หรือเป็นรถลากจูงโดยสภาพ หรือรถที่มีระบบห้ามล้อเชื่อมโยงถึงกัน  

2) การใช้รถยนต์นอกเหนือจากที่ระบุไว้ในกรมธรรม์ประกันภัยในขณะเกิดอุบัติเหตุ  

3) การขับขี่โดยบุคคลซึ่งในขณะขับขี่มีปริมาณแอลกอฮอล์ในเส้นเลือดไม่น้อยกว่า 150 มิลลิกรัมเปอร์เซ็นต์  

4) การขับขี่โดยบุคคลที่ไม่เคยได้รับใบอนุญาตขับขี่ใดๆ หรือเคยได้รับแต่ถูกตัดสิทธิตามกฎหมาย หรือใช้ใบขับขี่รถจักรยานยนต์ไปขับขี่รถยนต์  

2.3 เงื่อนไขของกรมธรรม์ประกันภัยรถยนต์ภาคสมัครใจ กรมธรรม์ประกันภัยรถยนต์ ภาคสมัครใจมีเงื่อนไขทั่วไปอยู่ 12 ข้อซึ่งรวมถึงการยกเว้นทั่วไปอยู่ด้วย 1 ข้อ ในที่นี้จะขอยกมาเฉพาะ เงื่อนไขที่สําคัญๆ ผู้เอาประกันภัยพึงทราบและโดยทั่วไปจะไม่พบในกรมธรรม์ประกันภัยประเภทอื่นๆได้แก่  

1) กรมธรรม์ประกันภัยนี้มีผลใช้บังคับทันทีเมื่อผู้เอาประกันภัยชําระเบี้ยประกันภัยแล้ว  

2) การลดเบี้ยประกันภัยประวัติดี  

3) การเพิ่มเบี้ยประกันภัยประวัติไม่ดี  

4) การโอนรถยนต์  

5) การตีความกรมธรรม์ประกันภัย  

1) กรมธรรม์ประกันภัยนี้มีผลใช้บังคับทันทีเมื่อผู้เอาประกันภัยชําระเบี้ยประกันภัยแล้ว ตั้งแต่วันที่ 1 มกราคม พ.ศ. 2552 กรมธรรม์ประกันภัยรถยนต์ได้นําหลักเกณฑ์เรื่อง Cash Before Cover มาใช้บังคับเป็นเงื่อนไขบังคับก่อน โดยผู้เอาประกันภัยจะต้องจ่ายเบี้ยประกันภัยก่อนหรือในวันที่ กรมธรรม์ประกันภัยเริ่มคุ้มครอง อย่างไรก็ตาม หากบริษัทประกันวินาศภัยได้ส่งมอบกรมธรรม์ประกันภัย ให้แก่ผู้เอาประกันภัย หรือแสดงเจตนาโดยชัดแจ้งแก่ผู้เอาประกันภัยว่าจะให้ความคุ้มครองตามกรมธรรม์ประกันภัยแม้ว่าผู้เอาประกันภัยยังมิได้ชําระเบี้ยประกันภัยก็ตาม ก็ให้ถือว่าบริษัทประกันภัยสละสิทธิการ โต้แย้งตามเงื่อนไขข้อนี้และกรมธรรม์ประกันภัยมีผลคุ้มครองโดยสมบูรณ์  

2) การลดเบี้ยประกันภัยประวัติดี มีความโดยสรุปว่าในกรณีที่รถยนต์คันเอาประกันภัยไม่มีการเรียกร้องค่าสินไหมทดแทนกับบริษัทประกันวินาศภัย หรือมีการเรียกร้องค่าสินไหมทดแทนแต่ความเสียหายนั้นเกิดจากความประมาทของบุคคลภายนอกและรู้ตัวผู้ต้องรับผิดตามกฎหมายอันทําให้บริษัทมีสิทธิเรียกค่าเสียหายที่บริษัทได้จ่ายไปคืนจากบุคคลภายนอกได้ ผู้เอาประกันภัยจะได้รับส่วนลด เบี้ยประกันภัยประวัติดีตามหลักเกณฑ์ที่กําหนดไว้ในกรมธรรม์ประกันภัย ตั้งแต่ 20% ถึง 50% เมื่อมี การต่ออายุกรมธรรม์ประกันภัย ดังนี้  

20% ของเบี้ยประกันภัยในปีที่ต่ออายุ สําหรับรถยนต์คันที่ไม่มีการเรียกร้องค่าเสียหายต่อบริษัทในปีแรก  

30% ของเบี้ยประกันภัยในปีที่ต่ออายุ สําหรับรถยนต์คันที่ไม่มีการเรียกร้องค่าเสียหายต่อบริษัท 2 ปีติดต่อกัน 

40% ของเบี้ยประกันภัยในปีที่ต่ออายุ สําหรับรถยนต์คันที่ไม่มีการเรียกร้องค่าเสียหายต่อบริษัท 3 ปีติดต่อกัน 

50% ของเบี้ยประกันภัยในปีที่ต่ออายุ สําหรับรถยนต์คันที่ไม่มีการเรียกร้องค่าเสียหายต่อบริษัท 4 ปีติดต่อกันหรือกว่านั้น  

ความหมายของรถยนต์คันที่ไม่มีการเรียกร้องค่าเสียหาย นั้นรวมถึง รถยนต์คันที่มีการเรียกร้อง ค่าเสียหาย แต่ค่าเสียหายนั้นเกิดจากความประมาทของบุคคลภายนอก และรู้ตัวผู้ต้องรับผิดตามกฎหมาย ซึ่งมีผลทําให้บริษัทมีสิทธิที่จะเรียกร้องค่าเสียหายที่บริษัทได้จ่ายไปคืนจากบุคคลภายนอกได้  

อย่างไรก็ตาม หากผู้เอาประกันภัยมีการเรียกร้องค่าเสียหายซึ่งเกิดจากความประมาทของรถยนต์คันเอาประกันภัยหรือไม่สามารถแจ้งให้บริษัททราบถึงคู่กรณีอีกฝ่ายหนึ่งได้ในระหว่างปีที่ได้รับ ส่วนลดประวัติดีไปแล้ว ในการต่ออายุกรมธรรม์ประกันภัยปีต่อไป ส่วนลดประวัติดีที่ได้รับจะมีการ เปลี่ยนแปลง ดังนี้  

(ก) ลดลง 1 ขั้นจากเดิม  

(ข) ลดลง 2 ขั้นจากเดิม แต่ไม่เกินอัตราปกติ หากมีการเรียกร้องตั้งแต่ 2 ครั้งขึ้นไป รวมกันมีจํานวนเกิน 200% ของเบี้ยประกันภัย  

อนึ่ง เมื่อกล่าวถึงส่วนลดเบี้ยประกันภัยประวัติดีแล้ว ก็สมควรกล่าวถึงส่วนลดอีก 2 ประเภท ที่มิได้ระบุไว้ในกรมธรรม์ประกันภัยแต่ระบุไว้ในข้อบังคับของพิกัดอัตราเบี้ยประกันภัยรถยนต์ซึ่งอาจทําให้ บุคคลทั่วไปไม่ทราบก็ได้ ส่วนลดทั้ง 2 ประการนั้น คือ ส่วนลดกลุ่ม และส่วนลดในการทําประกันภัย โดยตรงกับบริษัทประกันวินาศภัย  

ส่วนลดกลุ่ม หมายถึง ส่วนลดเบี้ยประกันภัยในกรณีผู้เอาประกันภัยทําประกันภัยรถยนต์ กับบริษัทประกันวินาศภัยเดียวกันตั้งแต่ 3 คันขึ้นไป บริษัทประกันภัยจะให้ส่วนลดแก่ผู้เอาประกันภัย 10% ของเบี้ยประกันภัยของรถยนต์แต่ละคัน โดยมีหลักเกณฑ์ว่า ผู้เอาประกันภัยต้องเป็นบุคคลเดียวกันหรือ ผู้เช่าซื้อเป็นบุคคลคนเดียวกัน หรือเป็นรถของคนในครอบครัวเดียวกันหรือพี่น้องร่วมบิดามารดาเดียวกัน มีจํานวนตั้งแต่ 3 คันขึ้นไปและมาทําประกันภัยกับบริษัทประกันภัยทั้งหมดในเวลาเดียวกัน กรณีทําไม่ พร้อมกันบริษัทประกันวินาศภัยจะให้ส่วนลดกลุ่มเฉพาะคันที่ 3 เป็นต้นไป และในปีต่ออายุ หากจํานวน รถยนต์ที่เอาประกันภัยยังคงมีตั้งแต่ 3 คันขึ้นไป บริษัทประกันภัยจึงจะให้ส่วนลดกลุ่มแก่รถยนต์ทุกคัน  

นอกจากนั้น รถยนต์ที่ผู้เอาประกันภัยเป็นพนักงานหรือลูกจ้างของหน่วยงานเดียวกัน มีรถยนต์มาเอาประกันภัยพร้อมกันตั้งแต่ 20 คนขึ้นไป จะได้ส่วนลดกลุ่ม 10% ด้วย  

การนับจํานวนรถยนต์เป็นกลุ่ม ให้นับรถยนต์ทุกคันยกเว้นรถจักรยานยนต์ โดยรถ จักรยานยนต์ต้องมีตั้งแต่ 3 คันขึ้นไปจึงจะได้ส่วนลดกลุ่ม  

ส่วนลดการประกันภัยโดยตรง หมายถึง ในกรณีที่ผู้เอาประกันภัยมาทําประกันภัย รถยนต์กับบริษัทประกันวินาศภัยโดยไม่ผ่านคนกลางประกันภัย ผู้เอาประกันภัยจะได้รับส่วนลดเบี้ยประกัน ภัยในอัตราไม่เกินกว่าอัตราค่าบําเหน็จที่คนกลางประกันภัยได้รับจากบริษัท และส่วนลดเบี้ยประกันภัยนี้จะต้องระบุไว้ในหน้าตารางกรมธรรม์ประกันภัยด้วย  

3) การเพิ่มเบี้ยประกันภัยประวัติไม่ดี หมายถึง ในกรณีที่ผู้เอาประกันภัยมีรถยนต์ เอาประกันภัยไว้กับบริษัทและมีการเรียกร้องค่าเสียหายระหว่างปีที่เอาประกันภัยที่เกิดจากอุบัติเหตุ ซึ่งรถยนต์คันที่เอาประกันภัยเป็นฝ่ายประมาทหรือไม่สามารถแจ้งให้บริษัททราบถึงคู่กรณีอีกฝ่ายหนึ่งได้อย่างน้อยตั้งแต่ 2 ครั้งขึ้นไปรวมกันมีจํานวนเงินเกินกว่า 200% ของเบี้ยประกันภัย บริษัทจะเพิ่มเบี้ย ประกันภัยเป็นขั้นๆ ตามปีที่ต่ออายุ ในอัตรา 20%-50%  

4) การโอนรถยนต์ เมื่อผู้เอาประกันภัยได้โอนรถยนต์ให้แก่บุคคลอื่น ให้ถือว่าผู้รับโอน เป็นผู้เอาประกันภัยตามกรมธรรม์ประกันภัยนี้ และบริษัทประกันภัยต้องรับผิดตามกรมธรรม์ประกันภัย ต่อไปตลอดอายุกรมธรรม์ประกันภัยที่ยังเหลืออยู่ อย่างไรก็ตาม ในกรณีที่ทําประกันภัยประเภทระบุชื่อ ผู้ขับขี่ ผู้เอาประกันภัยจะต้องแจ้งการเปลี่ยนแปลงผู้ขับขี่ให้บริษัททราบ เพื่อจะได้มีการปรับปรุงอัตราเบี้ย ประกันภัยตามสภาพความเสี่ยงภัยที่เปลี่ยนแปลงไป มิฉะนั้น ผู้เอาประกันภัยอาจต้องรับผิดชอบในความเสียหายส่วนแรกเองตามเงื่อนไขความคุ้มครองที่ปรากฏในกรมธรรม์ประกันภัย  

5) การตีความกรมธรรม์ประกันภัย ข้อความที่ปรากฏในกรมธรรม์ประกันภัยนี้ รวมทั้งอกสารแนบท้าย และเอกสารประกอบ ให้ตีความตามคู่มือการตีความที่นายทะเบียนได้ให้ความเห็นชอบไว้ 

เรื่องของข้อยกเว้นและเงื่อนไขทั่วไปของกรมธรรม์ประกันภัยรถยนต์มีความสําคัญมาก ที่ ยกตัวอย่างมาข้างต้นนี้เป็นเพียงส่วนหนึ่งเท่านั้นผู้ที่สนใจควรได้ศึกษาเงื่อนไขและข้อยกเว้นของกรมธรรม์ ประกันภัยทั้งหมดให้เข้าใจอย่างแจ่มแจ้ง และสามารถดาวน์โหลดเอกสารที่เกี่ยวข้องได้จากเว็บไซต์ของ สมาคมประกันวินาศภัยไทย  

2.4 การชดใช้ค่าสินไหมทดแทน ตามที่ได้กล่าวถึงความคุ้มครองภายใต้กรมธรรม์ประกันภัย รถยนต์ภาคสมัครใจมาแล้ว การชดใช้ค่าสินไหมทดแทนตามลักษณะของความคุ้มครองจึงแบ่งออกได้เป็น 3 กรณี ดังนี้  

2.4.1 ความเสียหายต่อชีวิต ร่างกาย หรืออนามัยของบุคคลภายนอก ส่วนที่เกินจาก การประกันภัยรถยนต์ภาคบังคับ บริษัทจะรับผิดชดใช้ค่าสินไหมทดแทนเพื่อความเสียหายต่อชีวิต ร่างกาย หรืออนามัยของบุคคลภายนอก ตามความเสียหายที่แท้จริงที่ผู้เอาประกันภัยจะต้องรับผิดชอบตามกฎหมาย ต่อบุคคลภายนอกนั้น  

ในกรณีเป็นการเสียชีวิตหรือทุพพลภาพ บริษัทจะต้องชดใช้ค่าสินไหมทดแทนไม่น้อย กว่า 500,000 ถึง 2,000,000 บาทต่อคน เต็มตามจํานวนเงินจํากัดความรับผิดขั้นต่ําที่กําหนดไว้ในกรม ธรรม์ประกันภัย และไม่เกิน 10,000,000 บาทต่อครั้ง สําหรับความเสียหายส่วนที่เกินจํานวนเงินจํากัด ความรับผิดขั้นต่ํานี้ ไม่ว่าจะเป็น 500,000 บาท หรือ 2,000,000 บาทนั้น บริษัทต้องชดใช้ค่าสินไหม ทดแทนตามความเสียหายที่แท้จริง  

ในกรณีที่บุคคลภายนอกนั้นมีสิทธิได้รับการชดใช้จากกรมธรรม์ประกันภัยรถยนต์ มากกว่า 1 กรมธรรม์ประกันภัย บริษัทจะร่วมเฉลี่ยจ่ายเท่าๆ กัน อย่างไรก็ตามความรับผิดของบริษัท ต่อคนจะมีไม่เกินจํานวนเงินจํากัดความรับผิดต่อคนที่ระบุไว้ในตาราง และความรับผิดของบริษัทต่อครั้ง ในกรณีมากกว่า 1 คนจะมีไม่เกินจํานวนจํากัดความรับผิดต่อครั้งที่ระบุไว้ในตาราง  

2.4.2 ความเสียหายต่อทรัพย์สินของบุคคลภายนอก บริษัทประกันภัย จะดําเนินการ ชดใช้ค่าเสียหาย หรือค่าสินไหมทดแทนให้แก่เจ้าของทรัพย์สิน ที่เป็นบุคคลภายนอก ที่ได้รับจากการใช้ รถของผู้เอาประกันภัย ภายใต้ความรับผิดชอบตามกฎหมายของผู้เอาประกันภัย โดยจํานวนเงินค่าสินไหม ทดแทนที่ชดใช้จะยึดถือหลักการชดใช้ตามความเสียหายที่แท้จริง แต่ไม่เกินจํานวนเงินคุ้มครองสูงสุดที่บริษัทประกันภัยได้รับประกันภัยไว้ ตามที่ระบุไว้ในตารางกรมธรรม์ประกันภัยรถยนต์  

2.4.3 ความเสียหายของรถยนต์เอาประกันภัย ความเสียหาย รวมทั้งสูญหายในรถยนต์เอาประกันภัย ขึ้นอยู่กับลักษณะและขนาดความเสียหาย หรือสูญหายที่เกิดขึ้น  

1) ความเสียหายบางส่วน (Partial Loss) เป็นความเสียหายที่เกิดจาการใช้ รถยนต์ จากการอุบัติเหตุการชน หรือภัยประเภทอื่นๆ ที่ส่งผลให้ตัวรถยนต์ได้รับความเสียหายบางส่วน หรือเพียงเล็กน้อย อยู่ในวิสัยที่สามารถซ่อมแซมให้กลับคืนสู่สภาพปกติได้ บริษัทประกันภัยก็จะดําเนิน การประเมินราคาค่าซ่อม และจัดการดําเนินการสั่งซ่อม ไปยังอู่ซ่อมรถยนต์ หรือในกรณีที่เป็นการถูก ลักทรัพย์อุปกรณ์บางส่วน บริษัทประกันภัยก็จะจัดการสั่งอะไหล่ให้เพื่อให้อู่ซ่อมรถยนต์ติดตั้งทดแทนหรือในกรณีที่มีการลักทรัพย์อุปกรณ์และมีร่องรอยการงัดแงะประตู หรือกระจกรถยนต์ให้เสียหาย ก็จะได้ รับการซ่อมแซม หรือเปลี่ยนอะไหล่ทดแทนเช่นเดียวกัน ทั้งนี้การซ่อมแซม หรือเปลี่ยนอะไหล่ทดแทนนั้นจะพิจารณาจากขนาดความเสียหายด้วย  

2) ความเสียหายโดยสิ้นเชิง (Total Loss) เป็นความเสียหาย หรือสูญหายที่เกิด แก่รถยนต์ที่ถึงขนาดไม่สามารถทําการซ่อมแซมได้ บริษัทจะพิจารณาชดใช้ค่าเสียหายเต็มตามจํานวนเงิน เอาประกันภัยที่ระบุไว้ในตารางกรมธรรม์ และผู้เอาประกันภัยมีหน้าที่จะต้องโอนกรรมสิทธิ์ในตัวรถยนต์ที่ เสียหายสิ้นเชิงพร้อมกับซากรถยนต์ให้กับริษัทประกันภัย สําหรับในการที่รถยนต์สูญหายก็ต้องดําเนินการ โอนกรรมสิทธิ์ในรถยนต์ที่หายไปนั้นให้แก่บริษัทประกันภัยเช่นเดียวกัน  

ในกรณีที่บริษัทประกันภัยสามารถติดตามรถยนต์คันที่ถูกลักขโมยไปคืนมาได้บริษัทประกันภัยจะต้องแจ้งให้ผู้เอาประกันภัยทราบโดยทางไปรษณีย์ลงทะเบียนภายใน 7 วัน นับแต่วัน ที่ได้รับรถยนต์คืนมา ซึ่งบริษัทประกันภัยต้องยินยอมให้ผู้เอาประกันภัยใช้สิทธิดังต่อไปนี้  

(1) ขอรับรถยนต์คืน โดยผู้เอาประกันภัยจะต้องคืนเงินที่ได้รับชดใช้ไปคืนแก่บริษัทประกันภัยเต็มจํานวน ถ้ารถยนต์คันที่ติดตามคืนมาได้มีความเสียหาย บริษัทประกันภัยมีหน้าที่จัดซ่อมให้เรียบร้อยเสียก่อน  

(2) สละสิทธิไม่ขอรับคืน ซึ่งผู้เอาประกันภัยได้รับชดใช้ค่าสินไหมทดแทนแล้ว กรณีนี้บริษัทประกันภัยก็จะมีกรรมสิทธิเต็มในรถยนต์  

ทั้งนี้การใช้สิทธิขอรับรถยนต์คืน ผู้เอาประกันภัยต้องแจ้งต่อบริษัทประกันภัยภายใน30 วัน หากพ้นระยะเวลา ให้ถือว่าผู้เอาประกันภัยไม่ประสงค์จะใช้สิทธิขอรับรถยนต์คืน  

2.4.4 ความเสียหายส่วนแรก การชดใช้ค่าสินไหมทดแทนภายใต้กรมธรรม์ประกันภัยรถยนต์มีหลักเกณฑ์คือ บริษัทประกันภัยจะจ่ายค่าสินไหมทดแทนเมื่อเกิดความเสียหายตามสัญญาขึ้นโดยบริษัทประกันภัยจะรับผิดชอบชดใช้ค่าสินไหมทดแทนตั้งแต่บาทแรกในกรณีที่สาเหตุ และเงื่อนไข การใช้รถยนต์คันที่เอาประกันภัยเป็นไปตามหลักเกณฑ์ปกติ แต่ในบางกรณี ผู้เอาประกันภัยจะต้องรับผิดชอบจ่ายความเสียหายส่วนแรก (หมายถึง ส่วนแรกของความรับผิด หรือความเสียหายอันมีการคุ้มครองตาม ข้อสัญญา หรือเอกสารแนบท้ายแห่งกรมธรรม์ประกันภัยที่ผู้เอาประกันภัยต้องรับผิดชอบเอง) ตามหลักเกณฑ์และจํานวนที่กําหนดไว้ในกรมธรรม์ประกันภัย  

ประเภทของความเสียหายส่วนแรก ความเสียหายส่วนแรกมี 2 ประเภท ดังนี้  

1) ความเสียหายส่วนแรกตามเงื่อนไข ซึ่งจะมีการระบุจํานวนเงินที่แน่นอนไว้ อย่างชัดแจ้งในกรมธรรม์ประกันภัย ซึ่งบริษัทประกันวินาศภัยใช้กรมธรรม์ประกันภัยฉบับมาตรฐานเหมือน ฃกันและมีข้อความและจํานวนเงินเหมือนกัน  

2) ความเสียหายส่วนแรกตามข้อตกลง ซึ่งจะมีการระบุจํานวนเงินตามที่ตกลงกันไว้ในหน้าตารางกรมธรรม์ อันแสดงถึงการที่ผู้เอาประกันภัยตกลงที่จะรับผิดชอบความเสียหายบางส่วน เอง เพื่อประโยชน์ในการรับส่วนลดเบี้ยประกันภัย หรือจ่ายเบี้ยประกันภัยในอัตราที่ถูกกว่า  

 

ความเสียหายส่วนแรกสําหรับกรมธรรม์คุ้มครองผู้ประสบภัยจากรถ  

ผู้เอาประกันภัยต้องรับผิดชอบความเสียหายส่วนแรกตามเงื่อนไข เป็นจํานวนเงิน 2,000 บาท ใน กรณีที่การใช้รถในเวลาเกิดอุบัติเหตุโดยเกินขอบเขตหรือต่างจากที่กําหนดไว้ในตารางกรมธรรม์ซึ่งมีผลทําให้ความเสี่ยงภัยเพิ่มขึ้น ผู้เอาประกันภัยต้องยินยอมชดใช้ค่าเสียหายคืนให้บริษัทประกันภัยหลังจากจ่ายชดใช้ค่าสินไหมทดแทนให้แก่ผู้ประสบภัยไปแล้ว  

เนื่องจากการกําหนดค่าเบี้ยประกันภัย พิจารณาจากความเสี่ยงภัยของลักษณะ ขนาดรถยนต์ และการใช้รถยนต์ เช่น การใช้รถยนต์ส่วนบุคคล เมื่อเทียบกับการใช้รถยนต์เพื่อการพาณิชย์ ความเสี่ยง ของการใช้แบบส่วนบุคคลจะต่ํากว่า ฉะนั้น หากขณะเอาประกันภัย ผู้เอาประกันภัยแจ้งว่าจะใช้แป็นรถ ส่วนบุคคลเพื่อจ่ายเบี้ยประกันภัยในจํานวนที่ต่ํากว่า แต่เมื่อเกิดเหตุ ผู้เอาประกันภัยใช้เพื่อการพาณิชย์ อัตราเบี้ยประกันภัยที่ใช้ย่อมไม่เป็นธรรมต่อระบบประกันภัย ผู้เอาประกันภัยจึงต้องรับผิดชอบต่อความเสียหายที่เกิดขึ้นเองบางส่วน  

 

ความเสียหายส่วนแรกสําหรับกรมธรรม์ประกันภัยรถยนต์ภาคสมัครใจ  

ความเสียหายส่วนแรกที่ผู้เอาประกันภัยรับผิดชอบเอง สําหรับกรมธรรม์ประกันภัยรถยนต์ภาคสมัครใจ มีดังต่อไปนี้  

1. ความเสียหายส่วนแรกตามเงื่อนไข  

1) ความเสียหายส่วนแรกสําหรับการคุ้มครองต่อทรัพย์สินบุคคลภายนอก  

ก. 2,000 บาทแรก ของความเสียหายต่อทรัพย์สิน ในกรณีที่ใช้รถยนต์ในเวลาที่เกิดอุบัติเหตุ นอกเหนือจากที่ระบุไว้ในตาราง ตัวอย่างเช่น กรณีที่มีการขอทําประกันภัยไว้โดยแจ้งว่าใช้รถยนต์ เพื่อ กิจการส่วนตัว ซึ่งอัตราเบี้ยประกันภัยต่ํากว่า แต่เมื่อขณะเกิดอุบัติเหตุ ผู้เอาประกันภัยใช้ในรถยนต์คันที่ เอาประกันภัยไปรับจ้างบรรทุกสินค้า ซึ่งถือว่ามีความเสี่ยงภัยสูงกว่า หากแจ้งประกันภัยไว้ว่าใช้เพื่อการ บรรทุกหรือการพาณิชย์ จะทําให้ต้องจ่ายอัตราเบี้ยประกันภัยในอัตราสูงกว่า ดังนั้นเมื่อเกิดอุบัติเหตุถือว่า ผู้เอาประกันภัยได้ทําผิดเงื่อนไข จึงต้องรับผิดชอบค่าเสียหายส่วนแรกเอง 2,000 บาท  

ข. 2,000 บาทแรก ของความเสียหายต่อทรัพย์สินของบุคคลภายนอก ในกรณีที่เป็นการ ประกันภัยประเภทระบุชื่อผู้ขับขี่ หากความเสียหายนั้นเป็นความรับผิดชอบของผู้ขับขี่รถยนต์คันเอาประกันภัย ซึ่งมิใช่ผู้ขับขี่ที่ระบุชื่อในกรมธรรม์ประกันภัย โดยเงื่อนไขข้อนี้ใช้กับกรมธรรม์ประกันภัยประเภทที่ระบุชื่อ  

ผู้ขับขี่เท่านั้น  

2) ความเสียหายส่วนแรกสําหรับการคุ้มครองต่อรถยนต์  

ก. 1,000 บาทแรก ของความเสียหายอันมิได้เกิดจากการชนหรือคว่ําหรือกรณีที่เกิดจากการชนแต่ผู้เอาประกันภัยไม่สามารถแจ้งให้บริษัททราบถึงคู่กรณีอีกฝ่ายหนึ่งที่ต้องรับผิดได้ และเมื่อ ไม่สามารถหาผู้กระทําผิดได้ ทําให้บริษัทประกันภัยเสียสิทธิที่จะเรียกร้องค่าเสียหายคืน  

ข. 6,000 บาทแรก ของความเสียหายต่อรถยนต์ ที่เกิดจากการชน การคว่ํา ในกรณีที่ เป็นการประกันภัยประเภทระบุชื่อผู้ขับขี่ หากความเสียหายนั้นเป็นความรับผิดชอบของผู้ขับขี่รถยนต์คันเอาประกันภัย ซึ่งมิใช่ผู้ขับขี่ที่ระบุชื่อในกรมธรรม์ประกันภัย  

ค. 2,000 บาทแรกของความเสียหายอันเกิดจากการชน ในกรณีที่ผู้ขับขี่หรือผู้เอาประกันภัย เป็นฝ่ายที่ต้องรับผิดตามกฎหมาย สําหรับความคุ้มครองความเสียหายต่อรถยนต์เนื่องจากการชนกับ ยานพาหนะทางบกภายใต้กรมธรรม์รถยนต์ประเภท 5 (พลัส) เท่านั้น  

2. ความเสียหายส่วนแรกตามข้อตกลง กรมธรรม์ประกันภัยจะระบุข้อความว่า ตามจํานวนเงิน ส่วนแรกของความเสียหาย ดังระบุไว้ในตารางกรมธรรม์ ซึ่งจะมีทั้งในหมวดการคุ้มครองความรับผิดต่อบุคคลภายนอกและหมวดความเสียหายต่อรถยนต์ กรณีผู้เอาประกันภัยตกลงจะรับผิดชอบค่าเสียหายส่วน  

แรกเอง ผู้เอาประกันภัยจะได้รับส่วนลดเบี้ยประกันภัยตามที่มีการกําหนดไว้ในพิกัดอัตราเบี้ยประกันภัย รถยนต์  

กรณีที่ผู้เอาประกันภัยต้องรับผิดชอบความเสียหายส่วนแรกมากกว่า 1 ข้อ ให้ถือว่าผู้เอาประกันภัย ต้องรับผิดชอบความเสียหายส่วนแรกรวมกันทุกข้อ บริษัทประกันภัยจะจ่ายชดใช้สินไหมทดแทนเฉพาะ ค่าเสียหายที่เกินกว่าค่าเสียหายส่วนแรกเท่านั้น และหากกรณีบริษัทประกันภัยได้จ่ายชดใช้ค่าสินไหม  

ทดแทนไปก่อนเต็มจํานวน ผู้เอาประกันภัยจะจ่ายคืนค่าเสียหายส่วนแรกให้แก่บริษัทประกันภัยภายใน 7 วัน  

ตัวอย่างที่ 14.6 การคํานวณการชดใช้ค่าสินไหมทดแทน  

กรมธรรม์ประกันภัยรถยนต์ภาคสมัครใจประเภท 1 ของนาย ก. มีรายการ (เฉพาะที่เกี่ยวข้องกับ การคํานวณนี้) ระบุไว้ในหน้าตารางกรมธรรม์ดังนี้  

จํานวนเงินเอาประกันภัย  

1. ความรับผิดต่อบุคคลภายนอก  

1.1 ความเสียหายต่อชีวิต ร่างกายหรืออนามัยเฉพาะส่วนเกินวงเงินสูงสุดตาม พ.ร.บ. 1,000,000 บาท/คน 10,000,000 บาท/ครั้ง  

1.2 ความเสียหายต่อทรัพย์สิน 2,500,000 บาท/ครั้ง  

1.3 ความเสียหายส่วนแรก -ไม่มี-  

 

2. รถยนต์เสียหาย สูญหาย ไฟไหม้  

2.1 ความเสียหายต่อรถยนต์ 900,000 บาท/ครั้ง  

2.2 ความเสียหายส่วนแรก 2,000 บาท/ครั้ง  

2.3 รถยนต์สูญหาย/ไฟไหม้ 900,000 บาท  

ส่วนลดความเสียหายส่วนแรก 1,100 บาท  

การใช้รถยนต์ ใช้ส่วนบุคคล ไม่ใช้รับจ้างหรือให้เช่า  

นาย ก. ขับรถยนต์ไปเกิดอุบัติเหตุชนรถยนต์คู่กรณี โดยนาย ก. เป็นฝ่ายประมาทและขณะเกิด เหตุ นาย ก. ใช้รถยนต์ในการรับจ้างส่งผู้โดยสาร ทําให้เกิดผลดังนี้  

-รถยนต์คู่กรณีเสียหาย ค่าซ่อมแซม 12,000 บาท  

-รถยนต์คันเอาประกันภัยเสียหาย ค่าซ่อมแซม 20,000 บาท  

การชดใช้ค่าสินไหมทดแทน บริษัทประกันภัยจะชดใช้ค่าสินไหมทดแทนดังนี้  

ความเสียหายต่อรถยนต์คู่กรณี 12,000 บาท หัก ความเสียหายส่วนแรกตามเงื่อนไขการใช้รถยนต์ ในเวลาเกิดอุบัติเหตุนอกเหนือจากที่ระบุไว้ในตาราง 2,000 บาท เหลือ 10,000 บาท  

ความเสียหายต่อรถยนต์คันเอาประกันภัย 20,000 บาท บริษัทประกันภัยไม่คุ้มครอง เนื่องจาก นาย ก. ใช้รถยนต์นอกเหนือจากที่ระบุไว้ในตารางขณะเกิดอุบัติเหตุ ซึ่งเป็นข้อยกเว้นการใช้รถยนต์สําหรับหมวดความเสียหายต่อรถยนต์  

 

กิจกรรม 14.2.4  

1. จงระบุชื่อกรมธรรม์ประกันภัยที่คุ้มครองวัตถุที่เอาประกันภัยมากกว่าหนึ่งอย่างมาสองกรมธรรม์  

2. กรมธรรม์ประกันภัยรถยนต์ภาคสมัครใจประเภท 1 และประเภท 5 มีความคุ้มครองความเสียหายต่อรถยนต์คันเอาประกันภัยแตกต่างกันอย่างไร  

 

แนวตอบกิจกรรม 14.2.4  

1. กรมธรรม์ประกันภัยที่คุ้มครองวัตถุที่เอาประกันภัยมากกว่า 1 อย่าง ได้แก่  

1) กรมธรรม์ประกันภัยเจ้าบ้าน คุ้มครองชีวิตและร่างกายของบุคคล ทรัพย์สิน และความ รับผิดตามกฎหมายต่อบุคคลภายนอก  

2) กรมธรรม์ประกันภัยผู้เล่นกอล์ฟ คุ้มครองชีวิตและร่างกายของบุคคล ทรัพย์สิน และ ความรับผิดตามกฎหมายต่อบุคคลภายนอก  

2. กรมธรรม์ประกันภัยรถยนต์ประเภท 5 คุ้มครองความเสียหายต่อรถยนต์คันเอาประกันภัย ในกรณีที่เกิดอุบัติเหตุชนกับยานพาหนะทางบกเท่านั้น ในขณะที่กรมธรรม์ประกันภัยรถยนต์ประเภท 1 คุ้มครองความเสียหายต่อรถยนต์คันเอาประกันภัยในกรณีที่เกิดการชน การคว่ํา การถูกโจรกรรม ภัยน้ําท่วม การกระทํามุ่งร้ายและจากอุบัติเหตุใดๆ ที่ไม่ได้ยกเว้นไว้ 
    
</body>
</html>
